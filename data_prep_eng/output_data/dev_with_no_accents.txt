A di gàárì sílẹ̀ ewúrẹ́ ń yọjú; ẹrù ìran rẹ̀ ni?
A fi ọ́ jọba ò ń ṣàwúre o fẹ́ jẹ Ọlọ́run ni?
A fijó gba Awà; a fìjà gba Awà; bí a ò bá jó, bí a ò bá jà, bí a bá ti gba Awà, kò tán bí?
A gbé gàárì ọmọ ewúrẹ́ ń rojú; kì í ṣe ẹrù àgùntàn.
A kì í bá ọba pàlà kí ọkọ́ ọba má ṣánni lẹ́sẹ̀.
A kì í bínú ààtàn ká dalẹ̀ sígbẹ̀ẹ́.
A kì í bínú orí ká fi fìlà dé ìbàdí.
A kì í bẹ̀rù ikú bẹ̀rù àrùn ká ní kí ọmọ ó kú sinni.
A kì í bọ òrìṣà lójú ọ̀fọ́n-ọ̀n; bó bá dalẹ́ a máa tú pẹpẹ.
A kì í dàgbà má làáyà; ibi ayé bá báni là ń jẹ ẹ́.
A kì í dá ọwọ́ lé ohun tí a ò lè gbé.
A kì í dájọ́ orò ká yẹ̀ ẹ́.
A kì í dákẹ́ ká ṣìwí; a kì í wò sùn-ùn ká dáràn.
A kì í dé Màrọ́kọ́ sin ẹlẹ́jọ́.
A kì í fi gbèsè sọ́rùn ṣọ̀ṣọ́.
A kì í fi ìka ro etí, ká fi ro imú, ká wá tún fi ta eyín.
A kì í fi orí wé oríi Mokúṣiré; bí Mokú kú láàárọ̀ á jí lálẹ́.
A kì í fi pàtàkì bẹ́ èlùbọ́; ẹní bá níṣu ló ń bẹ́ ẹ.
A kì í fini joyè àwòdì ká má lè gbádìyẹ.
A kì í gbé sàráà kọjáa mọ́ṣáláṣí.
A kì í gbọ́ "Lù ú" lẹ́nu àgbà.
A kì í gbọ́n ju ẹni tí a máa dÍfá fún.
A kì í gbọ́n tó "Èmi-lóni-í."
A kì í gbọ́n tó ẹni tí ń tannijẹ.
A kì í gbọ́n tó Báyìí-ni-n-ó-ṣe-nǹkan-mi.
A kì í jayé ọba ká ṣu sára.
A kì í jẹ oyè ẹnu ọ̀nà kalẹ́.
A kì í kó èlé ṣẹ̀ṣọ́.
A kì í kórìíra ọ̀fọ́n-ọ̀n ká finá bọ ahéré.
A kì í kọ́ àgbàlagbà pé bó bá rún kó rún.
A kì í kọ ẹlẹ́ṣin ká tún lọ fẹ́ ẹlẹ́sẹ̀.
A kì í lé èkúté ilé ẹni ká fọwọ́ ṣẹ́.
A kì í mọ́ egbò fúnra ẹni ká sunkún.
A kì í mọ ìyá Òjó ju Òjó lọ.
A kì í mọ ọ̀nà ọgbà ju ọlọ́gbà lọ; ẹní múni wá là ń tẹ̀lé.
A kì í mọ̀ ọ́n rò bí ẹlẹ́jọ́.
A kì í mú oko lọ́nà ká ṣèmẹ́lẹ́; tajá tẹran ní ń búni.
A kì í ní agbára kékeré ṣe èkejì.
A kì í ní ọ̀kánjúwà ká mọ̀; ará ilé ẹni ní ń sọ fúnni.
A kì í pe ìyàwó kó kan alárenà.
A kì í peni lákọ ẹran ká ṣorí bòró.
A kì í pẹ̀lú ọ̀bọ jáko.
A kì í ṣíwájú ẹlẹ́èẹ́dẹ́.
A kì í yàgò fún "Mo gun ẹṣin rí o!"
A kì í yàgò fún ẹlẹ́ṣin àná.
A léṣu sílẹ̀ páńdọ̀rọ̀ọ́ já lù ú; èlé mbénì?
À ń báni mú adìyẹ à ń forúnkún bó; bọ́wọ́ bá ba òkókó, a ò ní fún aládìyẹ?
À ń bẹ̀rù alájá, ajá ṣebí òun là ń bẹ̀rù.
À ń gé e lọ́wọ́, ó ń bọ́ òrùka.
A ní ká wá ẹni tó lẹ́yìn ká fọmọ fún, abuké ní òun rèé; ti gànnàkù ẹ̀yin rẹ̀ là ń wí?
A ní Tanlúkú ò mọ̀ ọ́n jó, Tàǹlukú wá gbè é lẹ́sẹ̀.
À ń já ìbàǹtẹ́ ẹ̀ lẹ́yìn, ó ń já tará iwájú.
À ń sọ̀rọ̀ olè, aboyún ń dáhùn; odiidi èèyàn ló gbé pamọ́.
À ń sunkún Awúgbó, Awúgbó ò sunkún araa ẹ̀.
À ń wá ẹni tí a ó fọmọ fún, olòṣì ń yọjú.
À ń wọ́nà àti fi aṣiwèrè sílẹ̀, ó ní bí a bá dé òkè odò ká dúró de òun.
A ò lóbìnrin à ń dá oóyọ́ sí; bí a bá dá oóyọ́ sí ewúrẹ́ ni yóò jẹ ẹ́.
A ò mọ ohun tí eléwée gbégbé ń tà kó tó sọ pé ọjà ò tà.
A ò mọ ohun tí Dáròó ní kó tó wí pé olèé kó òun.
A pè ọ́ lọ́mọ erín-màgbọn ò ń yọ̀; ìwọ pàápàá ló mì í?
A rí èyí rí ni tonílé; a ò rí èyí rí ni tàlejò; bónílé bá ní ká jẹ ẹ́ tán, àlejò a ní ká jẹ ẹ́ kù.
A rígi lóko ká tó fi ọ̀mọ̀ gbẹ́ ìlù.
A sìnkú tán, alugbá ò lọ́ ó fẹ́ ṣúpó ni?
Àbá ni ikán ń dá; ikán ò lè mu òkúta.
A-báni-gbé kì í yáná; a-bọ̀rìṣà kì í sun òtútù; ẹyin gẹ́gẹ́ kì í gbé àwùjọ́; ilé kan náà ni wọ́n kọ́ fún àwọn mẹ́tẹ̀ẹ̀ta.
A-báni-jẹun-bí-aláìmọra, ó bu òkèlè bí ẹ̀gbọ́n ìyá ẹ̀.
Abèèrè ò̩nà kì í ṣìnà.
À-bí-ì-kọ́; à-kọ́-ì-gbà; òde ló ti ń kọ́gbọ́n wálé.
A-binú-fùfù ní ń wá oúnjẹ fún a-binú-wẹ́rẹ́-wẹ́rẹ́.
Aboyún kì í jó bẹ̀m̀bẹ́; a-bodò-ikùn-kẹ̀rẹ̀bẹ̀tẹ̀.
Àbọ̀ ejò kì í gbé isà.
Abùlàǹgà kì í ṣasán; bíyàá ò lọ́rọ̀, baba a lówó lọ́wọ́.
Abùléra ọ̀fọ́n-ọ̀n; ó ní ọjọ́ tí ológbòó ti bí òun ò ì tíì dá a ní báríkà.
Àbúrò kì í pa ẹ̀gbọ́n nítàn.
Àbúrò rẹ ń dáṣọ fún ọ, o ní o ò lo elékuru; ta ní ń lo alákàrà?
A-dá-má-lè-ṣe àdàbà tí ń dún bẹ̀m̀bẹ̀.
Adìyẹ funfun ò mọ ara ẹ̀ lágbà.
Adìyẹ ò bí yọyọ kú yọ̀.
Adìyẹ́ tó ṣu tí kò tọ̀, araa rẹ̀ ló kù sí.
A-dìtan-mọ́ èsúó; ó ní èkùlù ló bí ìyá òun.
Adígbọ́nránkú ń fikú ṣeré.
Adẹ́tẹ̀ẹ́ ní òun ò lè fún wàrà, ṣùgbọ́n òún lè yí i dànù.
Adẹ́tẹ̀ẹ́ rí wèrè, ó kán lùgbẹ́.
Adẹ́tẹ̀ẹ́ sọ̀rọ̀ méjì, ọ́ fìkan purọ́; ó ní nígbà tí òún lu ọmọ òun lábàrá, òún já a léèékánná pàtì.
Adití ò gbọ́, "Yàgò!"
À-fà-tiiri ni tìyàwó; bí a bá fà á tí kò tiiri, ó ní ohun tó ń ṣe é.
Àfi ohun tí a kì í tà lọ́jà lẹrú kì í jẹ.
Afínjúu Ààré; ó fi àkísà dí orùbà; ó ń wá ẹniire-é bá sú epo.
Afínjú ní ń jẹ iwọ; ọ̀mọ̀ràn ní ń jẹ obì; màrí-màjẹ ní ń jẹ awùsá.
Afínjúu póńpólà, ogé kun osùn láìwẹ.
Afínjú wọ ọjà ó rìn gbẹndẹ́kẹ ọ̀bún wọ ọjà ó rìn ṣùẹ̀ṣùẹ̀; ọ̀bùn ní ó ru ẹrù afínjú relé.
Àfòpiná tó fẹ́ panáa súyà: ẹrán pọ̀ sí i.
Àfòpiná tó ní òun ó pa fìtílà, ara ẹ̀ ni yó pa.
Afọ́jú tó dijú, tó ní òún sùn, ìgbàtí kò sùn ta ló rí?
A-fọ́nú-fọ́ra ní ńfi òṣì jó bàtá.
Àgó tó gbó ṣáṣá, ẹ̀bìtí pa á, áḿbọ̀sì olóósè a-bara-kùọ̀kùọ̀.
Àgùnbánirọ̀ ní ń fojúdi ni.
Àgbà ajá kì í bàwọ̀jẹ́.
Àgbà ìmàle kì í káṣọ kọ́rùn.
Àgbà kán ṣe bẹ́ẹ̀ lÓgùn; Yemo̩ja ló gbé e lọ.
Àgbà kì í fàárọ̀ họ ìdí kó má kan funfun.
Àgbà kì í ṣerée kí-ló-bá-yìí-wá?
Àgbà kì í ṣorò bí èwe.
Àgbà kì í wà lọ́jà kórí ọmọ titun wọ́.
Àgbá òfìfo ní ń pariwo; àpò tó kún fówó kì í dún.
Àgbà tí kò lẹ́sẹ̀ nílẹ̀ a lọ́gbọ́n nínú.
Àgbà tí kò mọ ìwọ̀n araa rẹ̀ lodò ń gbé lọ́.
Àgbà tí kò nítìjú, ojú kan ni ìbá ní; ojú kan náà a wà lọ́gangan iwájúu rẹ̀.
Àgbà tí yó tẹ̀ẹ́, bó fárí tán, a ní ó ku járá ẹnu.
Àgbà tó bú ọmọdé fi èébúu rẹ̀ tọrọ.
Àgbà tó fi araa rẹ̀ féwe lèwe ń bú.
Àgbà tó mọ ìtìjú kì í folè ṣeré.
Àgbà tó torí ogójì wọ ìyẹ̀wù; igbawó ò tó ohun à-mú-ṣèyẹ.
À-gbàbọ̀-ọ ṣòkòtò, bí kò fúnni lẹ́sẹ̀ a ṣoni; rẹ́múrẹ́mú ni ohun ẹni ń bani mu.
Àgbààgbà ìlú ò lè péjọ kí wọn ó jẹ ìfun òkété, àfi iyán àná.
Àgbà-ìyà tí ń mùkọ ọ̀níní, ó ní nítorí omi gbígbóná oríi rẹ̀ ni.
Àgbàlagbà akàn tó kó sí garawa yègèdè, ojú tì í.
Àgbàlagbà kì í ṣe lágbalàgba.
Àgbàlagbà kì í wẹwọ́ tán kó ní òun ó jẹ si.
Àgbàlagbà kì í yọ ayọ̀ọ kí-ló-báyìí-wá?
Àgbàlagbà tí ò kí Ààrẹ ń fi okùn sin araa rẹ̀.
Àgbàlagbà tó ń gun ọ̀pẹ, bó bá já lulẹ̀ ó dọ̀run.
Compare: Bí a bá dàgbà à yé ogunún jà.
Àgbàrá ba ọ̀nà jẹ́, ó rò pé òún tún ọ̀nà ṣe.
Agbára wo ló wà lọ́wọ́ igbá tó fẹ́ fi gbọ́n omi òkun?
Àgbéré àwòdì ní ń ní òun ó jẹ ìgbín.
Àgbéré laáyán gbé tó ní òun ó jòó láàárín adìẹ.
Àgbéré lẹyẹ ńgbé; kò lè mu omi inú àgbọn
Àgbérée ṣìgìdì tó ní ká gbé òun sójò; bí apá ti ń ya nitan ń ya; kidiri orí ò lè dá dúró.
Ahọ́n ni ìpínnlẹ̀ ẹnu.
Àìjọnilójú lọ́sàn-án ní ń múni jarunpá luni lóru.
Àì-kúkú-joye, ó sàn ju, "Ẹnuù mi ò ká ìlú" lọ.
Àì-lápá làdá ò mú; bí a bá lápá, ọmọ owú too gégi.
Àìlèjà ni à ń sọ pé "Ojúde bàbáà mi ò dé ìhín."
Àì-mọ̀-kan, àì-mọ̀-kàn ní ń mú èkúté-ilé pe ológbò níjà.
Àìsí èèyàn lóko là ń bá ajá sọ̀rọ̀.
Àìsí-ńlé ẹkùn, ajá ń gbó.
Àìsí-ńlé ológbò, ilé dilé èkúté.
Àìso àbà ló mẹ́yẹ wá jẹ̀gbá; ẹyẹ kì í jẹ̀gbá.
Ajá kì í gbó níbojì ẹkùn.
Ajá kì í lọ ságinjù lọ ṣọdẹ ẹkùn.
Ajá kì í rorò kó ṣọ́ ojúlé méjì.
Ajá mọ ìgbẹ́; ẹlẹ́dẹ̀ẹ́ mọ àfọ̀; tòlótòló mọ ẹni tí yó yìnbọn ìdí sí.
Ajá ò gbọdọ̀ dé mọ́ṣáláṣí ìkókò ṣàlùwàlá.
Ajá rí epo kò lá; ìyáa rẹ̀ẹ́ ṣu ihá bí?
Ajá tó ń lépa ẹkùn, ìyọnu ló ń wá.
Ajá tún padà sí èébìi rẹ̀.
Àjàjà ṣoge àparò, abàyà kelú.
Àjànàkú ò tu lójú alájá; o-nígba-ajá ò gbọdọ̀ tọ́pa erin.
Ìjàpá ní kò sí ohun tó dà bí ohun tí a mọ̀ ọ́n ṣe; ó ní bí òun bá ju ẹyìn sẹ́nu, òun a tu èkùrọ́ sílẹ̀.
Ìjàpá ní òun tí ìbá só ló sùn yìí, bẹ́ẹ̀ni ẹní bá sùn kì í só.
Ìjàpá ń lọ sájò, wọ́n ní ìgbà wo ni yó dèé, ó ní ó dìgbàtí òun bá tẹ́.
Àjátì àwọ̀n ní ń kọ́ òrofó lọ́gbọ́n.
À-jẹ-ì-kúrò ní ń pa ẹmọ́n; à-jẹ-ì-kúrò ní ń pa àfè; à-jẹ-ì-kúrò ní ń pa máláàjú.
À-jẹ-pọ̀ ni tàdán.
À-jẹ-tán, à-jẹ-ì-mọra, ká fi ọwọ́ mẹ́wẹ̀ẹ̀wá jẹun ò yẹ ọmọ èèyàn.
À-jókòó-àì-dìde, à-sọ̀rọ̀-àì-gbèsì, ká sinni títí ká má padà sílé, àì-sunwọ̀n ní ń gbẹ̀yìn-in rẹ̀.
Aaka ò gbé ọ̀dàn; igbó ní ń gbé.
Àkàtàm̀pò ò tó ìjàá jà; ta ní tó mú igi wá kò ó lójú?
Àkíìjẹ́ mú òrìṣà níyì.
Àkísàá mọ ìwọ̀n araa rẹ̀, ó gbé párá jẹ́.
Àkókó inú igbó ní àwọ́n lè gbẹ́ odó; ọ̀pọ̀lọ́ lódòó ní àwọ́n lè lọ́ ìlẹ̀kẹ̀; awúrebé ní àwọ́n lè hun aṣọ.
Akórira ò ní nǹkan; ọ̀dùn ò sunwọ̀ fún ṣòkòtò.
Akú, n kò ní omitooroo rẹ̀ ẹ́ lá; àìkú, n kò níí pè é rán níṣẹ́.
Àkùkọ̀ adìyẹ́ fi dídájí ṣàgbà; ó fi ṣíṣu-sílẹ̀ ṣèwe.
Aládàá lo làṣẹ àro.
Aláìnítìjú lọ kú sílé ànaa rẹ̀.
Alákòró kì í sá fógun.
Aláǹgbá kì í lérí àti pa ejò.
Aláàńtètè: ó jí ní kùtùkùtù ó ní òun ó dàá yànpọ̀n-yànpọ̀n sílẹ̀.
Aláṣejù ajá ní ń lépa ẹkùn.
Aláṣejù, baba ojo.
Aláṣejù ní ń gbẹ́bọ kọjá ìdí èṣù; a-gbé-sàráà-kọjá-a-mọ́ṣáláṣí.
Aláṣejù, pẹ̀rẹ̀ ní ńtẹ́; àṣéjù, baba àṣetẹ́.
Aláṣejù tí ń pọkọ ní baba.
Aláṣọ àlà kì í jókòó sísọ̀ elépo.
Aláṣọ kan kì í ná ànárẹ.
Aláṣọ kan kì í ṣeré òjò.
Alátiṣe ní ń mọ àtiṣe araa rẹ̀.
Àlejò kì í lọ kó mú onílé dání.
Àlejò kì í pìtàn ìlú fónílé.
Àlémú ò yẹ àgbà; àgbà kì í ṣe ohun àlémú.
A-lu-dùndún kì í dárin.
Àmọ̀tẹ́kùn fara jọ ẹkùn, kò lè ṣe bí ẹkùn.
Amùrín ò sunwọ̀n, ó yí sáró.
Ànámánàá ẹtù jìnfìn; ònímónìí ẹtù jìnfìn; ẹran mìíràn ò sí nígbó lẹ́yìn ẹtù?
Apá èkúté-ilé ò ká awùsá; kìkìi yíyíkiri ló mọ.
Àpárá ńlá, ìjà ní ń dà.
Àpárá ńlá ni iná ń dá; iná ò lè rí omi gbéṣe.
Àpárá ńlá nikán ń dá; ikán ò lè mu òkúta.
Àpọ́nlé ni "İyáa Káà"; ìyá kan ò sí ní káà tí kò lórúkọ.
Àpọ́nlé ni "Fọ́maàn"; ẹnìkan ò lè ṣe èèyàn mẹ́rin.
Ara okó ní òun gbọ́ fínrín fínrín; ta ló sọ fun bí kò ṣe ará ile?
Ara-àìbalẹ̀, olórí àrùn.
À-rí-ì-gbọdọ̀-wí, baálé ilé ṣu sápẹ.
Àrí-ì-gbọdọ̀-wí, baálé ilé yọkun lémú.
Àrífín ilé ò jẹ́ ká jẹ òròmọ adìyẹ.
Arọ̀lẹ̀kẹ̀ ò rọ bàtà; gbẹ́dó-gbẹ́dó ò rọ ojúgun.
Àṣá kì í rà kádìẹ gbé kòkòrò dání.
A-ṣe-bọ̀rọ̀kìnní-má-kìíyè-sábíyá, gbogbo abíyá dọ́ṣẹ.
Àṣejù baba àṣetẹ́; ẹ̀tẹ́ ní ń gbẹ̀yìn àṣejù; àgbàlagbà tó wẹ̀wù àṣejù ẹ̀tẹ́ ni yó fi rí.
À-sẹ́-kú làgbàlagbà ń sẹ́ ọ̀ràn.
Àṣẹ̀ṣẹ̀yọ màrìwò, ó ní òun ó kan ọ̀run; àwọn aṣáájúu rẹ̀ ṣe bẹ́ẹ̀ rí?
Àṣẹ̀ṣẹ̀yọ ọ̀gọmọ̀ ó ní òun ó kan ọ̀run; àwọn aṣáájúu rẹ̀ ṣe bẹ́ẹ̀ rí?
Aṣọ à-fọ̀-fún ò jẹ́ ká mọ olówó.
Aṣọ tó kuni kù ní ń jẹ́ gọgọwú.
A-ṣúra-mú ò tẹ́ bọ̀rọ̀.
À-tẹ́-ẹ̀-ká ni iyì ọlọ́lá; sálúbàtà ni iyì ọlọ̀tọ̀; bá a bá gbéra lágbèéjù ọba ni wọ́n ń finí i ṣe
À-wín-ná-wó ò yẹni; à-gbà-bọ̀-ọ ṣòkòtò ò yẹ ọmọ èèyàn; bí kò fúnni lẹ́sẹ̀ a dòrògí; ohun ẹni ní ńyẹni.
Àwòrò tí a ò bá lù kì í luni.
A-wọ̀lú-má-tẹ̀ẹ́, ìwọ̀n araa rẹ̀ ló mọ̀.
Àwúrèbeé ní òún lè yẹ̀nà; ta ní jẹ́ tọ ọ̀nà àwúrèbe?
Àáyá yó níjọ́ kan, ó ní ká ká òun léhín ọ̀kánkán.
Aáyán ati eèrà ṣígun, wọ́n ní àwọ́n ń lọ mú adìẹ àlọ la rí, a ò rábọ̀.
Aáyán fẹ gẹṣin; adìẹ ni ò gbà fún un.
Aáyán fẹ́ jó; adìẹ ni ò jẹ́.
Aáyán kì í yán ẹsẹ̀ erin; èèyàn kì í yán ẹsẹ̀ irò.
Ayọ̀ àyọ̀jù làkèré fi ń ṣẹ́ nítan.
Àyọ̀yó ni bàtá à-jó-fẹ-eyín.
Babaláwo kì í bèèrè ẹbọ àná.
Bẹbẹlúbẹ ò ì tíì débẹ̀; ibẹ̀ ló ń bọ̀.
Bí a bá dàgbà à yé ogun-ún jà.
Bí a bá fi inú wénú; iwọ là ń jẹ.
Bí a bá ń bá ọmọdé jẹun lóko, gànmùganmu imú ẹni ní ń wò.
Bí a bá ń gúnyán, kòmẹsẹ̀ á yọ.
Bí a bá ti lè ṣe là ń wí; a kì í yan àna ẹni lódì.
Bí a bá ti mọ là ń dé; a-láì-lẹ́ṣin kì í dé wọ̀nwọ̀n.
Bí a bá ti mọ là ń kú; olongo kì í kú tìyàntìyàn.
Bí a bá tọ̀ sílé, onípò a mọ ipò.
Bí a bá wí pé ó dọwọ́ọ babaláwo, babaláwo a ló dọwọ́ Ifá; bí a bá ní ó dọwọ́ àgbà ìṣègùn, àgbà ìṣègùn a ló dọwọ́ Ọ̀sanyìn; bí a bá ní ó dọwọ́ ààfáà tó gbójú, a ní ó dọwọ́ Ọlọ́run ọ̀gá ògo.
Bí a kò bá dáṣọ lé aṣọ, a kì í pe ọ̀kan lákìísà.
Bí a kò bá lè dá Tápà, Tápà kì í dáni.
Bí a kò bá lọ sóko irọ́, a kì í pa á mọ́ni.
Bí a kò bá ṣèké, a kì í fi ẹ̀tẹ́ kú.
Bí a kò bá tíì jókòó, a kì í nasẹ̀.
Bí a kò bá tíì lè kọ́lé, àgọ́ là ń pa.
Bí a kò bá tó baba ọmọọ́ ṣe, a kì í pe alákàrà.
Bí a kò bá tó ìyàá kọ̀ tí à ń kọ̀ ọ́, àjẹkún ìyà là ń jẹ.
Bí a ó ti tó kì í jẹ́ ká hùwà búburú; bí a ó ti mọ kì í jẹ́ ká hùwà rere.
Bí àgbà kò bá ṣe ohun ẹ̀rù, ọmọdé kì í sá.
Bí àjànàkú ò bá rí ohun gbémì, kì í ṣe inú gbẹndu sọ́dẹ.
Bí ajá rójú ẹkùn, a pa rọ́rọ́.
Bí ayá bá mojú ọkọ, alárenà a yẹ̀bá.
Bí ayé bá ń yẹni, ìwà ìbàjẹ́ là ń hù.
Bí baálẹ̀ bá ń tàkìtì, òrógi là ń bá ẹmẹsẹ̀.
Bí èèyán bá ní kò sí irú òun, àwọn ọlọgbọ́n a máa wòye.
Bí eégbọn bá so mọ́ ajá lẹ́nu, akátá là ń ní kó já a?
Bí eégbọn bá ṣo ayínrín nímú, adìẹ kọ́ ni yó ja.
Bí ẹkùn ò bá fẹ̀, èse là ń pè é.
Bí ẹlẹ́bọ ò bá pe ẹni, àṣefín ò yẹni.
Mímú àdínkù bá iwà-ìbàjẹ́ gba irúfẹ́ ìdókówò kan tó yátò.
Ní ọdún 2011, ẹnìkan lọ fọ́ ọ́fíísì ẹ̀gbọ́n mi lóbìnrin ní fásitì tí wón ti ń ṣiṣẹ́ olùkọ́ni ní orílẹ̀-ède Nàìjíríà .
Ní báyìí a dúpẹ́, ọwọ́ ba ẹni náà, wọ́n mú u wọ́n sì gbe lọ sílé-ẹjọ́.
Nígbà tí mo dé inú ilé-ẹjọ́, akọ̀wé tí wọ́n yàn sídi ìgbẹ́jọ́ ẹ̀gbọ́n mi fi tó wọn léti wí pé àwọn ò ní lè ṣiṣẹ́ lórí àwọn ìwe wọn àyàfi tí wọ́n bá san owó-ìbọ̀bẹ́.
Ní báyìí, ní ákọ̀kọ́ wọ́n rò wí pé lára àwàdà lásán ni.
Ṣùgbọ́n nígbà náà wọ́n rí i wí pé wọ́n mú u lọ́kùkúdùn.
Ni inú bá bí wọn.
Mò ń sọ nipa pé, ẹ ronú sí i: àwọn rè é, ẹni tó ṣẹ̀sẹ̀ lùgbàdi ìwà ọ̀daràn, pẹ̀lú àwọn ènìyàn gaan tó yẹ kí wọ́n ràn wọ́n lọ́wọ́, wọ́n sì tún bèrè owó-ìbọ̀bẹ́ lọ́wọ́ wọn.
Ọ̀kan nìyẹn nínú àwọn ọ̀nà tí ìwà-ìbàjẹ́ ti ń nípa lára mílíọ́nù àwọn ènìyàn ní orílẹ̀-èdè mi.
Ẹ mọ̀, nígbà tí mò ń dàgbà ní orílẹ̀-ède Nàìjíríà , ìwà-ìbàjẹ́ fẹ́rẹ̀ gba gbogbo ǹkan inú àwùjọ lááyè.
Ìròyìn nípa àwọn olóṣèlú tí wọ́n kó mílíọ́nu dọ́là jẹ wọ́pọ̀.
Àwọn ọlọ́pà tí wọ́n ń jí owó tàbí tí wọ́n ń lọ́wó gbà lọ́wọ́ àwọn ará ìlú tí wọ́n ń ṣiṣẹ́ kára lójoojúmọ́ jẹ́ ìṣesí ojoojúmọ́.
Mó rò wí pé ìdágbàsókè ò ní ṣẹlẹ̀ láyéláyé, lódiwọ̀n ìgbà tí ìwà ìbàjẹ́ bá ṣì ń tẹ̀ síwájú.
Ṣùgbọ́n láti bí ọdún mélòó kan sẹ́yìn, nínú ìwádìí mi lórí ìṣẹ̀dá ǹkan-ọ̀tun àti ìdàgbàsóke, mo ṣàkíyèsí wí pé ìwà-ìbàjẹ́ kọ́ ni ìṣòro tó ń ṣe ìdèna ìdàgbàsókè wa.
Ní òtítọ́, ìrònú ọ̀pọ̀lọpọ̀ nípa ìwà-ìbàjẹ́ àti àjọṣepọ̀ rẹ̀ pẹ̀lú ìdàgbàsókè kò lòdì nìkan, ó ń fa ọ̀pọ̀lọpọ̀ àwọn orílẹ̀-èdè tí wọ́ n kúṣẹ̀ sẹ́yìn.
Nítorí náà, Ìrònú náà lọ báyìí: ní àwùjọ tó kúṣẹ̀ tí wọ́n sì ní ìwà-ìbàjẹ́, ìgbìyànjú wa tó dára jù láti mú àdínkù bá ìwà-ìbàjẹ́ ni láti ṣẹ̀dá àwọn ọ̀fin gidi, ká lòwọ́n dáadáa, èyí ó sì ṣínà fún ìdàgbàsókè àti ìṣẹ̀dá ǹkan ọ̀tun láti gbòòrò si.
Ní báyìí, ó mú ọpọlọ dání lórí ìwé, ló fà á tí ọ̀pọ̀lọpọ̀ àwọn ìjọba àti àwọn ilé-iṣẹ́ ìdàgbàsókè ṣe ń ná bílíọ́nù dọ́là lọ́dọọdún lórí àtúnṣe ilé-iṣẹ́ àti àwọn ètò tó ń gbógun ti ìwà-ìbàjẹ́.
Ṣùgbọ́n ọ̀pọ̀lọpọ̀ àwọn ètò wọ̀nyí kùnà láti mú àdínkù bá iwà-ìbàjẹ́, nítorí a ti to ọ̀rọ̀ wa lẹ́yìn-lẹ́yìn.
Ṣé ẹ ríi, àwùjọ ò kí ń dàgbà sókè nítorí wọ́n ti mú àdínkù bá ìwà-ìbàjẹ́.
Wọ́n mú àdínkù bá ìwà-ìbàjẹ́ nítorí wọ́n ti dàgbà sókè ni.
Àwùjọ sì máa ń dàgbàsókè nípasẹ̀ ìdókówò nínu ìṣẹ̀dá.
Ní báyìí, ní àkọ́kọ́, mo rò wí pé èyí ò ṣe é ṣe ni.
Báwo ni ẹnìkan tí ọpọlọ rẹ̀ẹ́ pé ṣe lè dókówò ní àwùjọ tí, ó kéré jù lérèfé, ó dàbi àyè tó burú jáì láti ṣòwò.
Ẹ mọ̀, àwùjọ tí àwọn olóṣèlú ti jẹ́ oníwà ìbàjẹ́ tí àwọn oníbàráà sì ti kúṣẹ̀?
Ṣùgbọ́n, bí mo ṣe ń kẹ́kọ̀ọ́ síi nípa àjọṣepọ̀ láàrín ìṣẹ̀dá àti ìwà-ìbàjẹ́, bẹ́ẹ̀ náà ní mo bẹ̀rẹ̀ sí ní rí ǹkan lọ́nà tó yátọ̀.
Báyìí ni èyí ṣe ṣẹlẹ̀ ní ìwò-oòrùn ilẹ̀ Adúláwọ̀ bí agbègbè náà ṣe ń ṣe ìdàgbàsókè ẹ̀ka ìbáraẹnisọ̀rọ rẹ̀.
Ní òpin àsìko ọdún 1990s, àwọn ènìyàn tó dín ní ìdá márùn-ún ní ìwọ̀-oòrun ilẹ̀ Adúláwọ̀ tí wọ́n ní ẹ̀rọ-ìbánisọ̀rọ̀.
Ní orílẹ̀-èdè Nàìjíríà , fún àpẹẹrẹ, orílẹ̀-èdè náà ní ju ààdọ́fa mílíọ́nù ènìyàn lọ ṣùgbọ́n ó dín ní ìdàjì mílíọ́nù ẹ̀rọ-ìbánisọ̀ro ̣̀ tó wà ní gbógbo orílẹ̀-èdè náà.
Ní báyìí, ọ̀wọ́n yìí jẹ́ kí ìwà-ìbàjẹ́ tàn kálẹ̀ ní ẹ̀ka náà.
Mò ń sọ nípa, àwọn aṣojú ìjọba tí wọ́n ń ṣiṣẹ́ fún àwọn ilé-iṣẹ́ ẹ̀rọ ìbánisọ̀rọ̀ ìjọba tí wọ́n ń bère owó-ìbọ̀bẹ́ lọ́wọ́ àwọn ènìyàn ti ́ wọ́n fẹ́ ẹ̀rọ ìbánisọ̀rọ̀.
Nítorí pé ọ̀pọ̀lọpọ̀ àwọn ènìyàn ò lè san owó-ìbọ̀bẹ́ náà, àwọn tí wọ́n lówó ni èrò ìbánisọ̀rọ̀ náà ṣí sílẹ̀ fún.
Nígbà náà ni oníṣówò kan tí orúkọ rẹ̀ ń jẹ́ Mo Ibrahim bá pinnu pé òun yóò dá ilé-iṣẹ́ ìbáraẹnisọ̀rọ̀ sílẹ̀ ní ẹkùn náà.
Báyìí, nígbà tó sọ fún àwọn ọgbà rẹ̀ nípa èrò rẹ̀, wọ́n kò fi ṣe yẹ̀yẹ́ ni.
Ṣùgbọ́n Mo Ibrahim kò jákàn.
Nítorí náà ní ọdún 1998, ó dá Celtel sílẹ̀.
Ilé-iṣẹ́ náà pèse èrọ-ìbánisọ̀rọ̀ alágbèká àti iṣẹ́ ẹ̀rọ tó rọjú fún mílíọ́nù ọmọ ilẹ̀ Adúláwọ̀, ní àwọn orílẹ̀-èdè tí wọ́n kúṣẹ̀jùlọ tí wọ́n sì ní ìwà-ìbàjẹ́ jùlọ ní ẹkùn náà -- mò ń sọ nípa orílẹ̀-èdè bi Congo, Malawi, Sierra Leone àti Uganda.
Ṣé ẹ rí i, nínú ìwádìí wa, a pe ǹkan tí Mo Ibrahim ṣẹ̀dá ni "ìṣẹ̀dá tó ń ṣe ìdásílẹ̀ ọjà.
" ìṣẹ̀dá tó ń ṣe ìdásílẹ̀ ọjà máa ń ṣe àyípadà àwọn èròjà àmúdijú tó wọ́n di àwọn èròjà tó rọrùn tí ò sì ga ju ara lọ, kí ọ̀pọ̀lọpọ̀ àwọn ènìyàn nínú àwùjọ lè ní ànfàní sí wọn.
Báyìí ní ti ọ̀rọ yìí, àwọn ẹ̀rọ-ìbánisọ̀rọ̀ wọ́n ṣíwájú kí Celtel tó sọ wọ́n di èyí tí ò ga ju ara lọ.
Gẹ́gẹ́ bí àwọn olókówò míràn -- àwọn kan nínú àwọn akẹgbẹ́ rẹ̀, lóòtọ́ -- rí i wí pé ó ṣe é ṣe láti ṣẹ̀da ilé-iṣẹ́ ẹ̀rọ-ìbánisọ̀rọ̀ alágbèká ní àṣeyọrí ní ẹkùn náà, wọ́n rọ́ wọlé pẹ̀lú ìdókówò tó tó bílíọ́nù dọ́là.
Èyí sì yọrí sí ìdàgbàsókè tó ṣe pàtàkì ní ẹ̀ka náà.
Láti àìfẹ́rẹ̀ sí ǹkankan ní ọdún 2000, lónìí, ó fẹ́rẹ̀ jẹ́ wí pé gbogbo orílẹ̀ èdè ní ilẹ̀ Adúláwò ni wọ́n ti ní ẹ̀ka ìbáraẹnisọ̀rọ̀ to múná dóko.
Ẹ̀ka náà ti wá ń ṣe àtìlẹyìn tó súmọ́ bílíọ́nù kan fún ìsopọ̀ ẹ̀rọ-ìbánisọ̀rọ̀, ó ti pèsè tó mílíọ́nù mẹ́rin iṣẹ́ ó sì ti pèse bílíọ̀nu dọ́là owó-orí lọ́dọọdún.
Àwọn wọ̀nyí ni owó-orí tí àwọn ìjọba lè wá tún dà sínú ọrọ̀-ajẹ́ láti kọ́ àwọn ilé-iṣẹ́ wọn.
Ǹkan ọ̀hún rèé: nítorí ọ̀pọ̀lọpọ̀ àwọn ènìyàn ò nílò láti fún àwọn aṣojú ìjọba ní owó-ìbọ̀bẹ́ láti gba ẹ̀rọ-ìbánisọ̀rọ̀, ìwà-ìbàjẹ́ =--@ ókéré tán láàrín ẹ̀ka náà -- ti dínkù.
Ní báyìí, tó bá jẹ́ wí pé Mo Ibrahim ti dúró pé kí wọ́n wá ìyanjú sí ìwà-ìbájẹ́ ní ìwọ̀-oòrun ilẹ̀ Adúláwọ̀ kó tó dókówò ni, yóó sì ma dúró dòní.
Ẹ mọ̀, ọ̀pọ̀lọpọ̀ àwọn ènìyàn tí wọ́n ń hu ìwà ìbàjẹ́ mọ̀ pé kò yẹ.
Mò ń sọ nípa, àwọn aṣojú ìjọba tí wọ́n ń bèèrè fún owó-ìbọ̀bẹ́ lọ́wọ́ àwọn ènìyàn láti gba ẹ̀rọ-ìbánisọ̀rọ̀ àti àwọn tí wọ́n ń san owó ìbọ̀bẹ́ pẹ̀lú -- wọ́n mọ̀ wípé àwọn ń rú òfin ni.
Ṣùgbọ́n wọ́n ṣà ṣe é ṣá.
Ìbéérè náà ni, torí kíni?
Ìdáhùn rẹ̀?
Ẹ wòó, ìgbàkúùgbà tí àwọn ènìyàn bá ti máa rí ànfàní látara ìní ànfàní sí ǹkan tó ṣọ̀wọ́n, èyí máa ń jẹ́ kí ìwà-ìbàjẹ́ wọjú.
Ẹ mọ̀, ní àwọn orílẹ̀-èdè tí wọ́n kúṣẹ̀, a máa ń ṣe asọ̀ púpọ̀ nípa àwọn olóṣèlú oníwà ìbàjẹ́ tí wọ́n ń kó owó orílẹ̀-èdè jẹ.
Ṣùgbọ́n ní ọ̀pọ̀lọpọ̀ àwọ̀n orílẹ̀-èdè wọ̀yẹn, ànfàní ọrọ̀-ajé ṣọ̀wọ́n, nitorí náà ni ìwà-ìbàjẹ́ fi di ọ̀nà tó wọjú láti jère ọrọ̀.
A tún máa ń ṣe asọ̀ nípa àwọn òṣìṣẹ́ ìjọba bí ọlọ́pà, tí wọ́n ń lọ́wó gbà lọ́wọ́ àwọn ọmọ orílẹ̀-èdè tí wọ́n ń ṣiṣẹ́ kárakára lójoojúmọ́.
Ṣùgbọ́n ọ̀pọ̀lọpọ̀ àwọn òṣìṣẹ́ ìjọba ni owó-oṣù wọ́n kéré jọjọ tí wọ́n sì ń gbé ìgbéayé àìbìkítà.
Nítorí náà fún wọn, ìlọ́ni-lọ́wọ́-gbà tàbí ìwà-ìbàjẹ́ jẹ́ ọ̀na kan tó dára láti rí owó.
Ẹ mọ̀, ǹkan yìí tún máa ń ṣẹlẹ̀ ní àwọn orílẹ̀-èdè tí wọ́n rọrọ̀ bákan náà.
Nigbà tí àwọn òbí tó lówó bá ń fún àwọn aṣojú fásitì ní owó-ìbọ̀bẹ́.
Nigbà tí àwọn òbí tó lówó lọ́wọ́ bá ń fún àwọn aṣojú fásitì ní owó-ìbọ̀bẹ́ kí àwọn ọmọ wọn lè rí àyè wọlé sí àwọn ilé-ẹ̀kọ́ tó lórúkọ, ohun tó rọ̀ mọ́ èyí yátọ̀, ṣùgbọ́n bákan náà ni ìlàna wọn.
Mò ń sọ nípa pé, ìgbaniwọlé sí àwọn ilé-ẹ̀kọ́ tó lórúkọ ṣọ̀wọ́n, nítorí náà ni owó ìbọ̀bẹ́ ṣe wọjú.
Ǹkan náà ni wí pé, mi ò gbìyànjú láti sọ wí pé kó má sìí àwọn ǹkan tó ṣọ̀wọ́n láwùjọ tàbí àwọn ǹkan tí wọ́n máa ń yọbọ.
Ǹkan tí mò ń gbìyànjú láti ṣàlàyé ni àjọṣepọ̀ yìí láàrín ìwà-ìbàjẹ́ àti ọ̀wọ́n.
Ní ọ̀pọ̀ àwọn orílẹ̀-èdè tí wọ́n kúṣẹ̀, ọ̀pọ̀ àwọn ǹkan kòṣeé-má-nì ni wọ́n ṣọ̀wọ́n.
Mò ń sọ nípa àwọn ǹkan bí oúnjẹ, ètò ẹ̀kọ́, ajẹmọ́ ìtọ́jú ìlera, ànfàni ọrọ̀-ajé, iṣẹ́.
Èyí pèse ilẹ̀ ọlọ́ràá fún ìwà-ìbàjẹ́ láti tayọ.
Ní báyìí, kò sí ọ̀nà tí èyí fi jẹ́ àwíjàre fún ìwà-ìbàjẹ́.
Ó kọ̀ ràn wá lọ́wọ́ láti ní òye nípa rẹ̀ si.
Ìdókówò nínu okòwò tó má a ń jẹ́ kí ǹkán rọjú kí ọ̀pọ̀ ènìyán sì ní ànfàní sí i máa ń kojú ọ̀wọ́n yìí ó sì máa ń pèse owó fún àwọn ìjọba láti tún dókówò nínú ọrọ̀-ajé wọn.
Ní báyìí, nígbà tí èyí bá sẹlẹ̀ yíká orílẹ̀-èdè, ó lè mú àyípadà bá àwọn orílẹ̀-èdè.
Ẹ ro ipa rẹ̀ ní orílẹ̀-ède South Korea.
Báyìí, ní àsìko ọdún 1950, orílẹ̀-ède South Korea jẹ́ orílẹ̀-èdè kan tó kúṣẹ láìsí ìrètí, wọ́n sì ní ìwà-ìbàjẹ́ tó pọ̀.
Orílẹ̀-èdè náà wà lábẹ́ ìdarí ìjọba apàṣẹ wàá wọ́n sì ń kópa nínu owó-ìbọ̀bẹ́ àti ìkówó jẹ.
Lóòtọ́, àwọn onímọ̀ nípa ọrọ̀-ajé ní àsìkò náà sọ wí pé orílẹ̀-ède South Korea ti wọ panpẹ́ òṣì, wọ́n sì ń tọ́ka sí wọn gẹ́gẹ́ bi "àpótí apẹ̀rẹ ọrọ̀-ajé.
Tí ẹ bá wo àwọn ilé-iṣẹ́ orílẹ̀-ède South Korea, kódà di òpin àsìko 1980, wọ́n wà ní ọgba pẹ̀lú àwọn orílẹ̀-èdè Adúláwọ̀ tí wọ́n kúṣẹ̀ tí wọ́n sì ń hu ìwà-ìbàjẹ́ jùlọ ní àsìkò náà.
Ṣùgbọ́n bí àwọn ilé-iṣẹ́ bi Samsung, Kia, Hyundai ṣe dókówò nínu ìṣẹ̀dá tó jẹ́ kí àwọn ǹkan túbọ̀ rọjú fún ọ̀pọ̀ ènìyàn, orílẹ̀-ède South Korea di ilú tó lámìlaka nígbẹ́yìn.
Bí orílẹ̀-èdè náà ṣe ń làmìlaka, ó rí ànfàní láti ṣe ìṣípòrọpò láti ìjọba apàṣẹ wàá sí ìjọba àwarawa wọ́n sì ti ni ànfàní láti dókówò nínú ki ́kọ́ àwọn ilé-iṣẹ́ rẹ̀.
Èyí dẹ̀ ti mú èrè tó pọ̀ wá.
Fún àpẹẹrẹ, ní ọdún 2018, ààrẹ orílẹ̀-èdè South Korea gba ìdájọ́ ẹ̀wọn odún mẹ́ẹ̀dọ́gbọ̀n fún àwọn ẹ̀sùn tó níṣe pẹ̀lú ìwà-ìbàjẹ́.
Èyí kì bá tí ṣẹlẹ̀ ní bíi ẹ̀wá ọdún sẹ́yìn nígbà tí orílẹ̀-èdè náà kúṣẹ̀ tó sì wà lábẹ́ ìjọba apàṣẹ wàá.
Ní òótọ́, bí a ṣe ń wo ọpọ̀lọpọ̀ àwọn orílẹ̀-èdè tí wọ́n làmìlaka jùlọ lónì, ohun tí a rí ni wí pé, wọ́n ní ànfàní láti mú àdínkù bá ìwà-ìbàjẹ́ bí wọ́n ṣe ń làmìlaka -- kìí ṣe ṣíwájú.
Níbo wá ni ìyẹ́n fi wá sí?
Mo mọ̀ pé ó lè máa jọ bí ẹni pé mò ń sọ wí pé kí á fojú fo ìwà-ìbàjẹ́.
Kìí ṣe ǹkan tí mò ń sọ nìyẹn rárá.
Ǹkan tí mò ń dá lábàá, bó tilẹ̀ jẹ́ wí pé, ni wí pé ìwà-ìbàjẹ́, pàápàá jùlọ fún ọ̀pọ̀lọpọ̀ àwọn ènìyànn ní àwòn orílẹ̀-èdè tí wọ́n kúṣẹ̀, ní wọ́n ń yà sílẹ̀.
Ó jẹ́ ohun-ìlò kan ní ààyè níbi tójẹ́ wí pé ànfàní diẹ̀ ló wà láti yanjú ìṣòro.
Dídókówò nínu ìṣẹ̀da tó máa ń jẹ́ kí àwọn èròjà túbọ̀ rọjú fún ọ̀pọ̀ ènìyàn kò ní kojú ọ̀wọ́n yìí nìkan ṣùgbọ́n yóò pèse ọ̀nà ìpawó wọlé fún àwọn ìjọba láti dawó padà sínú ọrọ̀-ajé láti ró ilé-iṣẹ́ wọn lágbára.
Èyí ni oríkèé pàtàkì tí ó sọnù nínu àyo ìdàgbàsókè ọrọ̀-ajé tí yóò ràn wá lọ́wọ́ láti mú àdínkù bá ìwà-ìbàjẹ́ nígbẹ́yìn.
Ẹ mọ̀, mo sọ ìrètí nù nínu orílẹ̀-èdè Nàìjíríà nígbà tí mo wà lọ́mọ odún mẹ́rìn-dín-lógún.
Ní àwọn ọ̀nà kànkan, orílẹ̀-èdè náà ti bàlùmọ̀ lóòtọ́.
Ní àfikún sí ìtànkálẹ̀ òṣì àti àjàkálẹ̀ ààrun ìwà-ìbàjẹ́, orílẹ̀-ède Nàìjíríà ti ń kojú àwọn ẹgbẹ́ agbésúnmọ̀mí bíi Boko Haram báyìí.
Ṣùgbọ́n ṣá, mo túbọ̀ ń ní ìrètí síi nípa orílẹ̀-ède Nàìjíríà lónìí ju ti tẹ́lẹ̀ lọ.
Tí mó bá ń rí àwọn ilé-iṣẹ́ tí wọ́ ń dókówò nínu ìṣẹ̀dá tó ń pèse iṣẹ́ fún àwọn ènìyàn tí wọ́n sì ń jẹ́ kí àwọn ǹkan ó rọjú -- mò ń sọ nípa àwọn ilé-iṣẹ́ bíi ilé-ìtajà òògùn Lifestores, tó ń jẹ́ kí àwọn òògùn àti àwọn ohun èlò ìtọ́jú túbọ̀ rojú fún àwọn ènìyàn; tàbí Metro Africa Xpress, tó ń gbógun ti ọ̀wọ́n ìgbéká àti àwọn ohun-èlò fún àwọn òwò kékèké; tàbí Andela, tó ń pèsè ànfàni ọrọ̀-ajé fún àwọn tó ń pèse ohun-èlo kọ̀mpútà tí ò ṣe é fọwọ́ kàn -- Mo ní ìrètí nípa ọjọ́-iwájú.
Mo lérò pé ìwọ náà yóò ní, bákan náà.
Ẹ seun.
Bí àwọn ọ̀dọ́ ní ilẹ̀ Adúláwọ̀ ṣe ń ṣe àwárí ohùn wọn lóri ìkàni Twitter.
Ó bẹ̀rẹ̀ pẹ̀lú ìbéérè kan: tí ilẹ̀ Adúláwọ̀ bá jẹ́ ilé ọtí, kíni orílẹ̀-èdè rẹ yóò maa mu tàbí kíni yóò maa ṣe?
Mo bẹ̀rẹ rẹ̀ pẹ̀lú èrò nípa orílẹ̀-ède South Africa, èyí tí kò tọ̀nà gẹ́gẹ́ bí òfin nítori orílẹ̀-ède South Africa kìí ṣe orílẹ̀-èdè mi.
Ṣùgbọ́n títọ́ka sí bí orílẹ̀-èdè náà ṣe ń gbìyànjú láti ṣẹ̀dá àwùjọ aìsíẹlẹ́yàmẹ̀yà lẹ́yìn tí wọ́n ti kojú ẹlẹ́yàmẹ̀yà fún aìmọye o
Mo bá dúró
Ó bá ń ṣe mí bí ẹ̀rín níbi ti mo ti ń rò ó wí pé ṣé mi ò ti kọjá ẹnu àlà.
Mo bá tún tẹ àwọn àtẹ̀jíṣẹ́ míràn ránṣẹ́ nípa orílẹ̀-èdè tẹ̀mi gangan àti diẹ̀ nínú àwọn orílẹ̀-èdè míràn ní ilẹ̀ Africa ti mo mọ̀ dijú.
Mo bá tún dúró, sùgbọ́n ní àsìkò yìí mo fẹ́rẹ̀ ka gbogbo àtẹ̀jíṣẹ́ ti mo ti kọ rí láti fi dára mi lójú, rárá, láti rán ara mi létí wí pé aláwádà ni mí àti wí pé tí kò bá yé ẹnìkẹ́ni, ó dára.
Ṣùgbọ́n oríire mi, mi ò ní láti ṣe èyí fún ìgbà pípẹ́.
Láìpẹ́, àwọn ènìyàn ti ń kópa.
Lóòtọ́, nígbà tí yóò fi di ìparí ọ̀sẹ̀ yẹn nínú oṣù Agẹmọ, ìkàni #tíIlẹ̀Adúláwọ̀bájẹ́iléọtí ti ní àtẹ̀jíṣẹ́ tó ń lọ bi ẹgbẹ̀rún lọ́nà ọgọ́ta, ó tan ìmọ́lẹ̀ yíká ẹkùn náà ó sì ti di títẹ̀ jáde káàkiri àgbáyé.
Àwọn ènìyàn ń lo ìkànì náà láti ṣe oríṣiríṣi ǹkan.
Láti nàka sí ìgbàgbọ wọn: [#tíIlẹ̀Adúláwọ̀bájẹ́iléọtí orílẹ̀-ède Nàìjíríà yóò wà níta tí yóò ma ṣàlàyé wí pé òhun yóò san owó ìwọlé, gbogbo ohun tó nílò ni àlàyé nípa ilé-ìfowopamọ́ ẹ̀ṣọ́ tó wà lẹ́nu ọ̀nà.
Láti tako ìnáwó ìjọba: [#tíIlẹ̀Adúláwọ̀bájẹ́iléọtí orílẹ̀-ède South Africa yóò ma bèrè fún àwọn ìgò tí kò léè pè ti yóó sì máa jẹ gbèsè tí kò ní lè san]
Láti sọ ìbẹ̀rùbojo ọrọ̀-ajé agbègbè di fúfúyẹ́: [#tíIlẹ̀Adúláwọ̀bájẹ́iléọtí orílẹ̀-ède South Sudan yóò jẹ́ ọkùnrin tuntun náà tó ní ìṣòro ìṣàmójú tó ìbínú ẹni.
Láti rán wa léti pé kódà nílẹ̀ Adúláwọ̀ àwọn orílẹ̀-èdè kan ń bẹ ti a kò mọ̀ wí pé wọ́n wà: [#tíIlẹ̀Adúláwọ̀bájẹ́iléọtí orílẹ̀-ède Lesotho yóò jẹ́ ẹni náà tí ẹnikẹ́ni ò fi bẹ́ẹ̀ mọ̀ ṣùgbọ́n tó máa ń wà nínú àwòrán ní gbogbo ìgbà.
Bákan náà ni láti fi àwọn orílẹ̀-èdè tí wọn ò lérò wí pé ilẹ̀ Adúláwọ̀ ni àwọ́n wà ṣe yẹ̀yẹ́: [#tíIlẹ̀Adúláwọ̀bájẹ́iléọtí orílẹ̀-ède Egypt, Libya, Tunisia, Algeria, àti Morocco máa wò ó wí pé "kíni à ń ṣe níbí?
Àti láti mọ àwọn orílẹ̀-èdè tí àyípadà ńlá ti débá: [#tíIlẹ̀Adúláwọ̀bájẹ́iléọtí orílẹ̀-ède Rwanda yóò jẹ́ ọmọbìnrin yẹn tó wá láìní owó lọ́wọ́ láìní owó ọkọ̀ sùgbọ́n tí ó kúrò lẹ́ni tó ti mutí yó, tó ń dunú tó sì dolówó].
Ṣùgbọ́n ní pátàkì jùlọ, àwọn ènìyàn ń lo ìkànì náà láti sopọ̀.
Àwọn ènìyàn ń sopọ̀ nípa ìjẹ́ ọmọ ilẹ̀ Adúláwọ̀.
Fún òsẹ̀ kan nínu oṣù Agẹmọ, ìkàni Twitter di ilé-ọtí ilẹ̀ Adúláwọ̀ lóòtọ́.
Imú mi sì dùn, nítorí mo ríi wí pé ìṣọ̀kan ilẹ̀ Adúláwọ̀ lè ṣiṣẹ́, tó wà níwájúu wa, láàrín wa, ní àrọ́wọ́tó wa tó kọ̀ nílò ògúná kékeré láti tan iná ìjẹ̀ran ara wa.
Orúkọ mi ni Siyanda Mohutsiwa, mo jẹ́ ọmọdún méjì-lé-lógún mo sì jẹ́ olólùfẹ́ ìṣọ̀kan ilẹ̀ Adúláwọ̀ pẹ̀lú ìbí.
Ní báyìí, mó ní mo jẹ́ olólùfẹ́ ìṣọ̀kan ilẹ̀ Adúláwọ̀ pẹ̀lú ìbí nítorí wí pé àwọn òbí mi wá láti orílẹ̀-èdè méjì ọ̀tọ̀ọ̀tọ̀ nílẹ̀ Adúláwọ̀.
Bàbá mi jẹ́ ọmọ orílẹ̀-èdè tí wọ́n ń pè ní Botswana ní gúúsù ilẹ̀ Adúláwọ̀.
Díẹ̀ ló fi tóbi ju orílẹ̀-ède Germany lọ.
Ní ọdún yìí a ṣe ayẹyẹ àdọ́ta ọdún ìdúró ṣinṣin ọmìnira wa.
Ó sì ní àwọn ìpinnu ìtẹ̀síẃjú àwùjọ gidi.
Orílẹ̀-èdè ìyá mi ni ìlu-ọba Swaziland.
Ó jẹ́ orílẹ̀-èdè tó kéré púpọ̀, tí ohun náà wà ní gúúsù ilẹ̀ Adúláwọ̀.
Ó jẹ́ ilú tó gbẹ́yìn nílẹ̀ Adúláwọ̀ tí ìṣèlú lábẹ́ ọba rẹ̀ ṣì pé.
Ó ti wà lábẹ́ ìdarí ọba àti ìdílé ọba kan ní ìbámu pẹ̀lú àṣa wọn, fún ìgbà pípẹ́.
Lórí ìwé, àwọn orílẹ̀-èdè wọ̀nyí lè dàbi ẹní yátọ̀ gidi gan.
Nígbà tí mo wà lọ́mọdé, mo máa ń rí ìyàtọ̀ náà.
Òjó máa ń rọ̀ púpọ̀ ní orílẹ̀-èdè kan, kìí rọ̀ tó bẹ́ẹ̀ ní ìkejì.
Ṣùgbọ́n yàtọ̀ sí èyí, mi ò tilẹ̀ mọ̀ ìdi tó fi pọn dandan pé àwọn òbí mi wá láti àyè méjì ọ̀tọ̀ọ̀tọ̀.
Sùgbọ́n yóò padà nípa ọ̀tọ̀ lára mi.
Ṣé ẹ ríi, wọ́n bími ní orílẹ̀-èdè kan wọ́n sì rè mí ní ìkejì.
Nígbà tí a kó lọ sí orílẹ̀-ède Botswana, mo jẹ́ ọmọ òpónlo tó ń sọ SiSwati dijú láìsí ǹkan mìíràn.
Nígbà tí wọ́n fi ojú mi mọ ilé tuntun, àsà abínibí mi tuntun, gẹ́gẹ́ bí aráàta pátápátá, tí ò ní ìkápá láti ní òye ǹkan tí àwọn ẹbí mi ń sọfún mi àti orílẹ̀-èdè tó yẹ kí n gbé àṣa rẹ̀ lárugẹ.
Ṣùgbọ́n láìpẹ́, màá sọ SiSwati nù.
Nígbà tí mo bá ma padà lọ sí orílẹ̀-ède Swaziland, màá máa ní ìdojúkọ lemọ́lemọ́ pẹ̀lú bí mo ti ṣe ń di eni tí kìí ṣe ọmọ Swazi mọ́.
Sí ìyẹn ìwọlé mi sínú èto ilé-ẹ̀kọ́ aládàni ilẹ̀ Adúláwọ̀, tó jẹ́ pé gbogbo èro tiwọn ni láti gbọn ìjẹ́ ọmọ ilẹ̀ Adúláwọ̀ dànù kúrò láraà rẹ, tí màá sì ní ìjẹ́ ọ̀dọ́ tó yátọ̀.
Ṣùgbọ́n mo rò wí pé ìfẹ́ mi nínú èro ìdánimọ̀ ni wọ́n bí síbí, pẹ̀lú ìkọlura àjòjì pé mo jẹ́ ọmọ ìlú méjì lẹ́ẹ̀kan náà ṣùgbọ́n tí mi ò fi tara-tara jẹ́ ti ìkankan nínú wọn dáadáa ti mo sì jẹ́ ti àyè to fẹ̀ yíì láàrín àti yíká rẹ̀ lẹ́ẹ̀kan náà.
Mo di ẹni tó ń nífẹ̀ẹ́ sí èrò ìdánimò ilẹ̀ Adúláwọ̀ àjọni.
Láti ìgbà náà, mo ti tẹ̀síwájú láti máa kà nípa òṣèlú àti ẹ̀kọ́ nípa ayé àti ìdánimọ̀ àti ǹkan ti àwọn wọ̀nyí túmọ̀ sí.
Mo tún ti ni òye tó jinlẹ̀ nípa ìmọ̀ ìjìnlẹ̀-èrò ilẹ̀ Adúláwọ̀.
Nígbà ti mo bẹ̀rẹ̀ síní kàwé, mo sún mọ́ iṣẹ́ àwọn aláwọ̀-dúdú tó láròjinlẹ̀ bi Steve Biko àti Frantz Fanon, tó tako àwọn èrò àmúdijú bíi aìmúnisìn àti ìmọ aláwọ̀ dúdú.
Nígbà tí mo rò ó, ní ọmọdún mẹ́rìnlá, pé mo ti mọ gbogbo èrò tó gbòòrò wọ̀nyí, mo tẹ̀síwájú sí ọ̀rọ̀ àwọn àgbà akọni ilẹ̀ Adúláwọ̀ bíi Thomas Sankara ti orílẹ̀-ède Burkina Faso àti Patrice Lumumba ti orílẹ̀-ède Congo.
Mo ka gbogbo ìtàn-àròsọ ilẹ̀ Adúláwọ̀ tí mo lè fi ọwọ́ bà.
Nítorí náà nígbà ti ìkàni Twitter dé, mo fò sókè pẹ̀lú ìdùnú ọmọbìnrin tó wà lábẹ́ ogún ọdún tó ti sú àwọn ọ̀rẹ rẹ̀ láti máa gbọ́ nípa àwọn ǹkan tí kò ní ètò wọ̀nyí.
2011 ni ọdún náà yíká gbogbo gúúsù ilẹ̀ Adúláwọ̀ àti gbogbo ẹkùn náà, àwọn èto dátà tí kò gani lára fún ẹ̀rọ-ìbánisọ̀rọ̀ ayárabí àṣá àti lílọ sórí ìkàni ayélukára di ìrọ̀rùn síi láti rí.
Ìran tèmi, à ń fi àtẹ̀jíṣẹ́ ránṣẹ́ sí ara wa lóri ìkànì yìí tó kọ̀ nílò ogóje lẹ́tà àti ọgbọ́n àtinúdá diẹ̀.
Ní ìrìnàjò tó jìn lọ síbi iṣẹ́, ní àwọn ìdánilẹ́kọ̀ọ́ tó yẹ kí àwọn kan nínú wa máa fi ọkàn sí, lásìko ìjáde oúnjẹ ọ̀sán wa, a máa ń sọ̀rọ̀ ní ọ̀pọ̀ tí a lè sọ nípa ìbáyému ojoojúmọ́ nípa ìjẹ́ ọ̀dọ́ àti ọmọ ilẹ̀ Adúláwọ̀.
Ṣùgbọ́n bẹ́ẹ̀ ni, ọrọ̀ yìí ò sí fún gbogbo ènìyàn.
Èyí túmọ̀ sí wí pé tí o bá jẹ́ ọmọbìnrin lábẹ́ ogún ọdún ní orílẹ̀-ède Botswana tí o sì fẹ́ ṣe fàájì lórí ìkàni ayélukára, àkọ́kọ́, o ní láti tẹ àtẹ̀jíṣẹ́ ní ède gẹ̀ẹ́sì.
Ẹ̀kejì, o ní láti tẹ̀lé jú àwọn ènìyàn mẹ́ta mìíràn tí o mọ̀ lórí ìkàni ayélukára lọ.
O ní láti tẹ̀lé àwọn ọmọ orílẹ̀-ède South Africa, Zimbabawe, Ghana, Nigeria.
Lójijì, gbogbo ìgbésíayé rẹ yóò ṣí sílẹ̀.
Gbogbo ìgbésíayé mi dẹ̀ ṣí sílẹ̀ lóòtọ́.
Mo tẹ̀lé àwọn ọmọ ilẹ̀ Adúláwọ̀ tí wọ́n gbónu tí wọ́n ń rín ìrìnàjò káàkiri ẹkùn náà, tí wọ́n ń ya àwòrán ara wọn tí wọ́n sì ń fi ránṣẹ ́lábẹ́ ìkàni #ilẹ̀Adúláwọ̀mi.
Torí ní àsìkò náà, tí o bá fẹ́ wá ilẹ̀ Adúláwọ̀ lóri ìkani Twitter tàbi lóri Google tàbí èyíkéyí ìkànì ìbánidọ́rẹ̀, wàá lérò wí pé gbogbo ẹkùn náà kọ̀ jẹ́ àwòran ẹranko àti àwọn aláwọ̀-funfun tí wọ́n ń muti ní àwọn ilé ìtura ìgbafẹ́ ni.
Ṣùgbọ́n àwọn ọmọ ilẹ̀ Adúláwọ̀ ń lo ìkànì yìí láti kéde ìní àwọn ẹ̀ka ìrìn-àjo afẹ́.
Àwọn ọmọ ilẹ̀ Adúláwọ̀ ni wọ́n ń ya àwòrán ní etí òkun orílẹ̀-ède Nàìjíríà .
Àwọn ọmọ ilẹ̀ Adúláwọ̀ ni wọ́n wà ní àwọn ilé-ọtí ni orílẹ̀-ède Nairobi.
Àwọn wọ̀nyí kan náà ni àwọn ọmọ ilẹ̀ Adúláwọ̀ tí mo bẹ̀rẹ̀ sí pàdé nínú ìrìnàjo tèmi gaan yíká ẹkùn náà.
A máa ń jírórò nípa lítiréṣọ̀ ilè Adúláwọ̀, òṣèlú, ìpinnu ọrọ̀-ajé
Ṣùgbọ́n láìní yípada, ní àsìkò kànkan, a máa ń padà sọ nípa Twitter.
Nígbà náà ni mo mọ ohun tí èyí jẹ́.
A dúró láàrín ǹkankan tó yanilẹ́nu, nítorí fún ìgbà àkọ́kọ́ àwọn ọ̀dọ́ nílẹ̀ Adúláwọ̀ lè jírórò nípa ọjọ́-iwájú ẹkùn wọn lásíkò, láìsí ìdíwọ́ ibodè, owó àti ìjọba aṣọ́ni.
Nítorí òótọ́ díè tí a mọ̀ ni wí pé ọ̀pọ̀lọpọ̀ ọmọ ilẹ̀ Adúláwọ̀ ò ní ìmọ̀ púpọ̀ nípa àwọn orílẹ̀-èdè Adúláwọ̀ tókù ju bí àwọn aláwọ̀ funfun ṣe lè mọ̀ nípa ilẹ̀ Adúláwọ̀ lápapọ̀.
Èyí jẹ́ àṣìṣe, ṣùgbọ́n nígbà míràn, ó lè jẹ́ nípa àtò.
Fún àpẹẹrẹ, ní àsìko ẹlẹ́yàmẹ̀yà ní orílẹ̀-ède South Africa, àwọn aláwọ̀-dúdú ní South Africa ni wọ́n ń ránṣẹ́ sí ní gbogbo ìgbà pé orílẹ̀-èdè ti aláwọ̀-dúdú bá ń darí ti yan àyànmọ́ ìjakulẹ̀.
Wọ́n ṣe èyí láti fi dáwọn lójú wí pé ìgbeayé àwọ́n dára lábẹ́ òòrìn ìjọba aláwọ̀-funfun ju bí àwọ́n ṣe ń gbé ní orílẹ̀-ède aláwọ̀-dúdú àti olómìnira.
Ní àfikún sí ìyẹn ètò ẹ̀kọ ìjọba amúnisìn ilẹ̀ Adúláwọ̀ tó ti darúgbó, tí wọ́n ti gbé kọjá láìbá ìrònú mu láti àsìko ọdún 1920 -- nígbàtí mo wà ní ọmọ ọdún mẹ́ẹ̀dógún, mo lè dárúkọ gbogbo okùnfa àwọn ogun tí ó ti wáyé nílẹ̀ Yúróòpù láti ní igba odún sẹyìn, ṣùgbọ́n mi ò lè dárúkọ olórí orílẹ̀-èdè tó súmọ mi.
Sí èmi, èyí ò bá ìrònú mu nítorí boyá a fẹ́ tàbí a kọ̀, ìrètí àwọn ènìyan ilẹ̀ Adúláwọ̀ wọnú ara wọn.
Nígbà tí ọ̀fọ́ bá ṣẹ̀, tí wàhálà bá ṣẹlẹ̀, ajọ máa ń pín ìpadàbọ rẹ̀ ni.
Nígbà tí àwọn ara ìlu Burundi sá fún wàhálà òṣèlú, wọ́n wá báwa, sí àwọn orílẹ̀-èdè tókù nílẹ̀ Adúláwọ̀.
Ilè Adúláwọ̀ ní mẹ́fà nínú àwọn ààyè àwọn atìpó tó tóbi jù lágbàyé.
Ǹkan tó jẹ́ ìṣòro ọmọ orílẹ̀-ède Burundi nígbà kan ti di ìṣòro ilẹ̀ Adúláwọ̀.
Sí èmi, kò sí ǹkan tó ń jẹ́ ìṣòro orílẹ̀-ède sudan tàbí orílẹ̀-ède South Africa tàbí ìṣòro orílẹ̀-ède kenya, ìṣòro ilẹ̀ Adúláwọ̀ nìkan ni nítorí nígbẹ́yìn, a jọ́ ń pín ìṣòro náà ni.
Nítorí náà tí a bá jọ pín àwọn ìṣòro náà, kí ló dé tí a ò ṣiṣẹ́ dáadáa láti pín àwọn àṣeyọrí náà?
Báwo la ṣe lè ṣe ìyẹn?
Ó daa, ní àsìkò ọjọ́ iwájú, a lè pinnu nípa ṣíṣe àfikún sí òwò láàrin ilè Adúláwọ̀, pẹ̀lú yíyọ àwọn ibodè kúrò àti gbígbé ẹrù ru àwọn adarí wa láti ṣe ìmúṣẹ àwọn àdéhùn agbègbè tí wọ́n ti buwọ́ lù.
Ṣùgbọ́n mo rò wí pé onà tó tóbi jù fún ilẹ̀ Adúláwọ̀ láti pín àṣeyọrí rẹ̀ ni láti sàmójútó ǹkan tí mo fẹ́ràn láti pè ní ìṣọ̀kan ilẹ̀ Adúláwọ̀.
Ní báyìí, òṣèlú ìṣọ̀kan ilẹ̀ Adúláwò ti wà tẹ́lẹ̀, nítorí náà mi ò ṣe àgbélẹ̀rọ ǹkan tuntun níbí.
Ṣùgbọ́n òṣèlú ìṣọ̀kan ilẹ̀ Adúláwọ̀ máa ń sábà jẹ́ ìṣọ̀kan àwọn alẹ́nulọ́rọ̀ nínú òṣèlú.
Ta ni ìyẹn wá ń se ànfàní fún?
Ó dáa, àwọn adarí nílẹ̀ Adúláwọ̀, ó fẹ́rẹ̀ jẹ́ ní àdáyanrí.
Rárá, ohun tí mò ń sọ nípa rẹ̀ ni ìṣọ̀kan ilẹ̀ Africa àwọn ènìyan ilẹ̀ Adúláwọ̀.
Àwọn ọ̀dọ́ ọmọ ilẹ̀ adúláwọ̀ b́ii tèmi, tí a kún fún agbára ọgbọ́n àtinúdá, pẹ̀lú èro ìṣẹ̀dá.
Ṣùgbọ́n pẹ̀lu ijọba tí ò da àti orílẹ̀-èdè tó ń ṣòjòjò, gbogbo èbùn yìí lè má wùlo.
Ní ẹkùn tí àwọn adarí diẹ̀ ti wà ní ìjọba ju iye ọdún tí ọ̀pọ̀lọpọ̀ àwọn ará ìlú ti lò láyé, a nílò ǹkan tuntun lọ́nàkọnà, ǹkan tí yóò ṣiṣẹ́.
Mo dẹ̀ rò ó wí pé ǹkan náà ni ìṣọ̀kan àwùjọ ilẹ̀ Adúláwọ̀.
Àlá mi ni pé kí àwọn ọ̀dọ́ nílẹ̀ Adúláwọ̀ kọ̀ láti máa jẹ́ kí ibodè àti àwọn ǹkan tó lè dóru mú ìṣẹ̀da wa.
Àlá mi ni pé tí ọ̀dọ́ ilẹ̀ Adúláwọ̀ bá wá pẹ̀lú ǹkan tó mọ́yán lórí, wọn ò ní sọ wí pé, eléyìí kò ní ṣẹlẹ̀ ní ilú mi, " kí wọ́n wá jáwọ́.
Àlá mi ni pé àwọn ọ̀dọ́ ilẹ̀ Adúláwọ̀ yóò bẹ̀rẹ̀ síní mọ̀ pé gbogbo ẹkùn náà ni ibùsun wa, ni ilée wa.
Lílo ìkàni ayélukára, a lè bẹ̀rè síní ronú papọ̀, a lè bẹ̀rẹ̀ síní ṣẹ̀da ohun-ọ̀tun lápapọ̀.
Nílẹ̀ adúláwọ̀, a máa ń sọ pé, "tí ó bá fẹ́ yára lọ, o lè dá nìkan lọ, ṣùgbọ́n tí o bá fẹ́ rìn jìnà, ẹ kọ́wọ̀ọ́ rìn.
Mo dẹ̀ nígbàgbọ́ wí pé ìṣọ̀kan àwùjọ ilẹ̀ Adúláwọ̀ ni ọ̀nà tí a lè fi jọ rìn jìnà lápapọ̀.
Èyí dẹ̀ ti ń ṣẹlẹ̀.
Ànfàni sí àwọn ìkànì ayélukára wọ̀nyí ti fún àwọn ọ̀dọ́ nílẹ̀ Adúláwọ̀ ní ǹkan tí a ti máa ń fi rògbòdìyàn gbà.
A ti ní ìkànì kan.
Ṣíwájú àkókò yìí, tí o bá fẹ́ di gbígbọ́ lọ́dọ̀ ìjọba apàṣẹ wàá rẹ, wọ́n ó tìẹ́ láti ṣe ìfẹ̀hónú hàn, láti faragbá ìpadàbọ rẹ̀ tí wàá sìkáwọ́ọ̀ rẹ rọ̀ pé àwọn ìwé-ìròyìn aláwọ̀ funfun níbìkan lè jẹ́ kí ẹnìkan ó nífẹ̀ sí i.
Ṣùgbọ́n nísinyìí a ní àwọn ànfàní láti gberawa lẹ́yìn ní àwọn ọ̀nà tí a kò lè ṣe tẹ́lẹ̀.
A ṣe àtìlẹyìn fún àwọn akẹ́kọ̀ọ́ orílẹ̀-ède South Africa tí wọ́n ń ṣe ìwọ́de tako owó gegere ilé-ìwé gíga.
A ṣe àtìlẹyìn fún àwọn obìnrin ní orílẹ̀-ède Zimbabwe tí wọ́n ń ṣe ìwọ́de lọ sí ilé aṣòfin.
A ṣe àtìlẹyìn fún àwọn akọ̀ròyin orílẹ̀-ède Angólà tí wọ́n ń mú sí àtìmọ́lé lọ́nà tí ò bófin mu.
Fún ìgbà àkọ́kọ́, ẹ̀dun ọmọ ilẹ̀ Adúláwọ̀ àti àfojúsùn ọmọ ilẹ̀ Adúláwọ̀ ní ànfàní láti di rírí fún àwọn tí wọ́n lẹ̀ kẹ́dùn pẹ̀lú rẹ̀ jù: àwọn òwọn ọmọ ilẹ̀ Ad́láwọ̀ tókù.
Mo nígbàgbọ́ pé pẹ̀lú ìrònú nípa ìṣọ̀kan àwùjọ ilẹ̀ Adúláwọ̀ àti ìkàni ayélukára gẹ́gẹ́ bi irinṣẹ́, a lè bẹ̀rẹ̀ síní gba ara wa sílẹ̀, nígbẹ́yìn, láti gbarawa sílẹ̀.
Ẹ ṣeun.
Àwọn ìyá tí wọ́n ń ran àwọn ìyá lọ́wọ́ láti jagun ààrun kòkòro apa sójà ara.
Mo fẹ́ kí ẹ rin ìrìnàjò kan pèlú mi.
Ẹ àwòran ara yín bí ẹni tó ń wakọ̀ ní ọnà tóóró kan nílẹ̀ Adúláwọ̀, bí o ṣe ń wakọ̀ lọ, o gbojú sí ẹ̀gbẹ́, ǹkan tí o sì rí rèé: o rí àyè tí wọ́n sìnkú sí.
Ẹ wá dúró, o bọ́síta nínú ọkọ̀ yín ẹ dẹ̀ ya àwòrán kan.
Ẹ wá wọ àdúgbò náà lọ, ẹ wá ń bèrè, "kí ló ń ṣẹlẹ̀ níbí? " ní àkọ́kọ́ àwọn ẹnìyan lọ́ra láti sọ fún yín.
Nigbà náà ni ẹnìkan sọ wí pé, "Àwọn wọ̀nyí ni àwọn ikú kòkòro apa sójà ara ní àwùjọ wa láìpẹ́ yìí.
" Kòkòro apa sójà ara ò dàbí àwọn aìsàn tókù; ó máa ń fa ìdẹ́yẹsí.
Àwọn ènìyán máa ń lọ́ra láti sọ̀rọ̀ nípa rẹ̀ -- ìbẹ̀rù kan rọ̀ mọ.
Màá sọ nípa kòkòro apa sójà ara lónì, nípa ikú, nípa ìdẹ́yẹsí.
Ìtan ìmọ̀-ìṣègùn ni, ṣùgbọ́n jù bẹ́ẹ̀ lọ, ìtàn àwùjọ ni.
Àwòrán orílẹ̀-èdè yìí fi ìpín kòkòro apa sójà ara ní ilẹ̀ àgbáyé hàn.
Bí ẹ ṣe rí i, Ilẹ̀ Adúláwọ̀ ló ní ìpín àkóràn tó pọ̀jù.
Mílíọ́nù mẹ́tà-lé-lọ́gbọ̀n (33) àwọn ènìyàn ni wọ́n ń gbé pẹ̀lú kòkòro apa sójà ara lágbáyé lónì.
Nínú àwọn wọ̀nyí, ìdá méjì nínú mẹ́ta, mílíọ́nù méjì-lé-lógún ni wọ́n ń gbé ní ìwọ̀-oòrun ilẹ̀ Adúláwọ̀.
Mílíọ́nù kan lé ẹgbẹ̀rún lọ́nà erínwó ni àwọn aláboyún ní àwọn orílẹ̀-èdè tí ìpawó-wọlé wọn kére tàbí tó wà lágbede méjì tí wọ́n ń gbé pẹ̀lu kòkòro apa sójà ara nínú àwọn wọ̀nyí, ìdá àdọ́rùn wà ní iwọ̀-oòrun ilẹ̀ Adúláwọ̀.
A máa ń sọ́rọ̀ nípa ǹkan pẹ̀lú ọ̀rọ̀-ìperí tó jọra wọn.
Màá sọ̀rọ̀ nípa oyún ọdọọdún àti àwọn ìyá tí wọ́n ti ní kòkòro apa sójà ara.
Orílẹ̀-ède Amẹ́ríkà -- orílẹ̀-èdè tó tóbi -- lọ́dọọdún, ẹgbẹ̀rún méje (7,000) àwọn ìyá tí wọ́n ní kòkòro apa sójà ara ni wọ́n bímọ.
Ṣùgbọ́n ẹ̀yin ẹ lọ sí orílẹ̀-ède Rwanda -- orílẹ̀-èdè tó kéré jọjọ -- ẹgbẹ̀rún mẹ́jọ (8,000) àwọn ìyá tí wọ́n ní kòkòro apa sójà ara tí wọ́n lóyún.
Kí ẹ wá lọ sí ilé-ìwòsan Baragwanath, ní ìta Johannesburg ní orílẹ̀-ède South Africa, àti ẹgbẹ̀rún mẹ́jọ (8,000) àwọn aláboyún tí wọ́n ní kòkòro apa sójà ara tí wọ́n ń bímọ -- ilé-ìwòsàn kan tó ṣe dèèdé pẹ̀lu orílẹ̀-èdè kan.
Láti wá mọ̀ wí pé a ṣẹ̀ ń mẹ́yẹ bọ̀ lápò ni pé tí ẹ bá ṣàfiwée gbogbo ǹkan níbí sí orílẹ̀-ède South Africa, ó kọ̀ funfun ni, nítorí ní orílẹ̀-ède South Africa, ní ọdọọdún ẹgbẹ̀rún lọ́nà ọ̀rìn-dín-nírinwó (300,000) àwọn ìyá tí wọ́n ní kòkòro apa sójà ara ni wọ́n bímọ.
A sọ̀rọ̀ nípa PMTCT, a sì máa ń tọ́ka sí PMTCT, ìdèna àkóràn ìyá sí ọmọ.
Mo rò wí pé èrò kan wà láàrín ọ̀pọ̀lọpọ̀ àwọn ènìyàn láwùjọ pé tí ìyá bá ní kòkòro apa sójà ara, ó máa kó o ran ọmọ rẹ̀.
Òtítọ́ náà yátọ̀ gidi gan.
Ní àwọn orílẹ̀-èdè tí wọ́n ní ohun àlùmọ́nì lọ́pọ̀, pẹ̀lú gbogbo àyẹ̀wò àti ìtọ́jú tí a ní, ó dín ní ìdá méjì àwọn ìkókó tí wọ́n bí pẹ̀lú kòkòro apa sójà ara -- ìdá méjì-dín-lọ́gọ́rùn àwọn ìkókó ni wọn kò ní kòkòro apa sójà ara.
Síbẹ̀, òtítọ́ ní àwọn orílẹ̀-èdè tí wọn kò ní ohun-èlò, tí kò sí àyèwò àti ìtọ́jú, ìda ogójì -- ìda ogójì àwọn ọmọ ni wọ́n ní i -- ìda ogójì kojúu ìdá méjì - ìyàtọ̀ tó pọ̀ gidi gan.
Àwọn ètò yìí -- màá tọ́ka sí PMTCT bó tilẹ̀ jẹ́ wí pé ìjírórò mi - àwọn ètò ìdènà wọ̀nyí, ní ṣókí, àwọn ni àwọn àyẹ̀wò àti àwọn òògùn tí à ń fún àwọn ìyá láti dèna àkóràn àwọn ọmọ wọn, bákan náà àwọn òògùn tí à ń fún àwọn ìyá láti jẹ́ kí ara wọ́n le kí wọ́n lè wà láyé láti re àwọn ọmọ wọn.
Àyẹ̀wò náà ni ìyá ń gbà nígbà tó bá wọlé wá.
Àwọn ògùn tí ó gbà láti dáábò bo ọmọ tó wà ní ilé-ọmọ àti lásíkò ìrọbí.
Àwọn ìtọ́sọ́nà tó ń gbà nípa ìfọ́mọlọ́mú àti ìbálópọ̀ aláìléwu.
Àkójọpọ̀ gbogbo iṣẹ́ ni, ó sì ń ṣiṣẹ́.
Ní orílẹ̀ ède Amẹ́ríkà, láti ìgbà tí ìtọ́jú ti dé láàrín àsìko ọdún 1990, àdínkù tó tó ìdá ọgọ́rin ti dé bá iye àwọn ọmọ tó ní kòkòro apa sójà ara.
Àwọn ìkókó tó dín ní ọgọ́rùn ni wọ́n ń bí pẹ̀lu kòkòro apa sójà ara lọ́dọọdún ní orílẹ̀-ède Amẹ́ríkà síbẹ̀, bákan náà, ẹgbẹ̀rún lọ́nà erínwó lé ọmọ ni wọ́n ń bí lọ́dọọdún lágbàyé lónì tó ní kòkòro apa sójà ara.
Kíni ìyẹn tumọ̀ sí?
Ó túmọ̀ sí wí pé ọ̀rùn-lé-lẹ́gbẹ́rùn ọmọ ló ń ní àkóràn lójoojúmọ́ - ọ̀rùn-lé-lẹ́gbẹ́rùn (1,100) ọmọ lójoojúmọ́, ló ń ní àkóràn kòkòro apa sójà ara.
Níbo ni wọ́n ti ń wá?
Ó dáa, ó dín ní ẹyọ̀kan ni ó ń wá láti orílẹ̀-ède Amẹ́ríkà.
Ẹyọ̀kan, ní àròpin, ni ó ń wá láti ilẹ̀ Yúróòpù.
Ọgọ́rùún wá láti agbọn Asia àti Pacific.
Ní ọjọ́ kànkan, ẹgbẹ̀rún kan àwọn ìkókó - ẹgbẹ̀rún kan àwọn ìkókó ni wọ́n ń bí lọ́jó kànkan pẹ̀lú kòkòro apa sójà ara ní ilẹ̀ Adúláwọ̀.
Lẹ́ẹ̀kan síi, mo wo àwòran àgbáyé tó wà níbí àti ìpín kòkòro apa sójà ara ní ilẹ̀ Adúláwọ̀ tó ti kọjá àyè.
Ẹ jẹ́ kí á wo àwòrán orílẹ̀-èdè mìíràn.
Ilà fàdákà tírín tí ẹ rí níbí yìí, ilẹ̀ Adúláwọ̀ nìyẹn.
Bákan náà ni pẹ̀lú àwọn nọ́ọ́sì.
Ọtítọ́ ibẹ̀ ni wí pé ìwò-oòrun ilẹ̀ Adúláwọ̀ ní ìdá mẹ́rìn-lé-lógún (24%) wàhálà ààrùn àgbáyé síbẹ̀ ìdá mẹ́ta àwọn òṣìṣẹ́ ìlera àgbáyé péré.
Ìyẹn túmọ̀ sí wí pé àwọn oníṣègùn òyìnbó àti àwọn nọ́ọ́sì ò ní àkókò láti tọ́jú àwọn aláìsàn.
Nọ́ọ́sì kan ní ààyè ìtọ́jú máa rí àdọ́ta (50) sí ọgọ́rùn (100) àwọn aláìsàn lọ́jọ́ kan, tí ó fun ní ànfàní ìṣẹ́jú díẹ̀ fún aláìsàn kan -- ìṣẹ́jú díẹ̀ fún aláìsàn kan.
Tí a bá wá wo àwọn èto PMTCT wọ̀nyí, kí ló túmọ̀ sí?
Ó dáa, ní ọdún 2001, nígbà tí ó jẹ́ wí pé àyẹ̀wò péréte àti hóró òògùn kan ló wà, nọ́ọ́sì kan, lásíkò ìṣẹ́jú péréte rẹ̀ pẹ̀lú aláìsàn kan, ní láti ṣe ìdánilẹ́kọ̀ fún àyẹ̀wo kòkòro apa sójà ara, ṣe àyẹ̀wo kòkòrò apa sójà ara, ṣàlàye èsì, fún wọn ní hóró òògùn kan, Nevirapine, ṣàlàye bí wọn ó ṣe lò ó, jírórò àwọn ẹ̀yan ìfọ́mọlọ́mú, ṣe ìwúrí fún ìfọ́mọlọ́mú, kó sì ṣe àyẹ̀wò fún ìkókó náà - ní ìṣẹ́jú díẹ̀.
Ó dáa, Oríire ni pé láti ọdún 2001, a ti ní àwọn ìtọ́jú tuntun, àyẹ̀wò tuntun, a sì ti ṣe àṣeyọrí jìnà, ṣùgbọ́n a kò ní àwọn nọ́ọ́sì púpọ̀ mọ́.
Àwọn àyẹ̀wò wọ̀nyí ní nọ́ọ́sì kan ní láti ṣe láàrín ìṣẹ́jú péréte kan náà.
Kò ṣe é ṣe -- kò kí ń ṣiṣẹ́.
Nítorí náà a ní láti wá àwọn ọ̀nà tó dára láti pèsè ìtọ́jú.
Èyí ni àwòran ilé-ìwòsàn ìgbèbí ní ilẹ̀ Adúláwọ̀ -- àwọn ìyá tó ń wá, tí wọ́n lóyún tí wọ́n wá pẹ̀lú àwọn ìkókó wọn.
Àwọn obìnrin wònyí wá síbí fún ìtọ́jú, ṣùgbọ́n a mọ̀ wí pé ṣíṣe àyẹ̀wò kan, fífún ènìyàn lógùn nìkan, kò tó.
Òògùn ò dọ́gba pẹ̀lú ìtọ́jú.
Àwọn Oníṣégùn-òyìnbó àti àwọn nọ́ọ́sì, ní tòótọ́, ò ní àkókò tàbí ìmọ̀ọ́ṣe láti sọ fún àwọn ènìyàn ǹkan tí wọn yóò ṣe ní ọ̀nà tí yóò yé wọn.
Mo jẹ́ onímọ̀-ìṣègùn -- mo máa ń sọ fún àwọn ènìyàn ohun tí wọn yóò ṣe, mo dẹ̀ lérò wí pé wọn yóò tẹ̀lé ìmọ̀ràn mi -- nítorí oníṣégùn-òyìnbó ni mí; mo lọ sí Havard - ṣùgbọ́n òtítọ́ ibẹ̀ ni wí pé, tí mo bá sọ fún aláìsàn kan, "kí ẹ ní ìbálópọ̀ aláìléwu.
Kí ẹ máa lo rọ́bà ìdáábò bò ní gbogbo ìgbà, "síbẹ̀, nínú àjọṣepọ̀ rẹ̀, kò ní agbára - kí ni yóò ṣẹlẹ̀?
Tí mo bá sọ fún-un wí pé kó lo òògun rẹ̀ lójoojúmọ́ síbẹ̀, kò sí ẹnìkan ní ìdílé rẹ̀ to mọ̀ nípa àìsan rẹ̀.
Nítorí náà a ní láti ṣe síi, a ní láti ṣe é lọ́nà tó yátọ̀, a ní láti ṣe é ní ọ̀nà tí kò ní gaju ara lọ tí wọn yóò sì ní ànfàní síi ti wọ́n lè gbe sórí òṣùwọ̀n, tó túmọ̀ sí wí pé wọ́n lè ṣe é níbikíbi.
Nítorí náà, mo fẹ́ sọ ìtàn kan fún yín - mo fẹ́ múu yín rin ìrìnàjò kékeré kan.
Ẹ wòye ara yín, tí o bá lè ṣe bẹ́ẹ̀, o jẹ́ ọ̀dọ́bìnrin nílẹ̀ Adúláwọ̀, ò ń lọ sí ilé-ìwòsàn tàbí ààyè-ìtọ́jú.
Ẹ wọlé fún àyẹ̀wò o wá mọ̀ wí pé o ti loyún, inúù rẹ sì dùn.
Nígbà náà ni wọ́n bá fún ẹ ní àyẹ̀wò míràn wọ́n sì sọ fún ẹ wí pé o ní kòkòro apa sójà ara, ó sì rẹ̀ ọ́ wẹ̀sì.
Nọ́ọ́sì náà bá mú ẹ lọ sínú yàrá kan, ó sì ń sọ fún ẹ nípa àwọn àyẹ̀wò náà àti kòkòro apa sójà ara àti àwọn òògùn tí ẹ lè lò àti bí ẹ ó ṣe ṣe ìtọ́jú ara yín àti ọmọ yín, ẹ ò sì gbọ́ ǹkankan nínu rẹ̀.
Gbogbo ǹkan tí ẹ̀ ń gbọ́ ni, "Màá kú, ọmọọ̀ mi náà máa kú.
O bá bọ́ sí ìgboro, o kò sì mọ ibi à á yà sí.
Ẹ ò sì mọ ẹni tí ẹ lè fi ọ̀rọ̀ lọ̀, nítorí ọ̀títọ́ ibẹ̀ ni wí pé, kòkòro apa sójà ara máa ń fa ìdẹ́yẹsí débi wí pé tí olólùfẹ́ẹ̀ rẹ, ẹbíì rẹ, ẹnikẹ́ni nínu iléè rẹ, wọ́n lè lé ẹ síta láìsí àtìlẹyìn Kankan.
Èyí -- eyí ni ojú àti ìtan kòkòro apa sójà ara ní ilẹ̀ Adúláwọ̀ lónì.
Ṣùgbọ́n a wá síbí láti wá sọ nípa àwọn ọ̀nà-àbáyọ àti àwọn ìròyin ayọ̀.
Mo dè fẹ́ ṣe àyípadà ìtàn yìí díẹ̀ si.
Ẹ mú ìyá yìí kan náà, àti nọ́ọ́sì náà, lẹ́yìn tó bá fún-un ní àyẹ̀wo rẹ̀, ó múu lọ sí yàrá kan.
Ilẹ̀kùn náà ṣí yàrá náà sì kún fún àwọn ìyá, àwọn ìyá tí wọ́n lọ́mọ lọ́wọ́, tí wọ́n jókòó, tí wọ́n ń sọ́rọ̀, tí wọ́n ń tẹ́tí.
Wọ́n ń mu tíì, wọ́n ń jẹ búrẹ́dì.
Ó sì wọlé lọ, obìnrin kan sì dìde sí i ó sì wí pé, "káábọ̀ sí ìya sí ìyá.
Mú ìjókòó.
Ààbó wà fún ọ níbí.
Gbogbo wa la ní kòkòro apa sójà ara.
Aráà rẹ yóò yá.
Wàá gbáyé.
Ọmọọ̀ rẹ ò ní ní kòkòro apa sójà ara.
A rí àwọn ìyá gẹ́gẹ́ bí èròjà kan ṣoṣo tó tóbi jù láwùjọ.
Àwọn ìyá máa ń ṣe ìtọ́jú àwọn ọmọ, ṣe ìtọ́jú ilé.
Lọ́pọ̀ ìgbà àwọn ọkùnrin ti lọ.
Wọ́n ń ṣiṣẹ́, tàbí wọ̀n ò sí lára ìdílé náà.
Ilé-iṣẹ́ wa, ìyá sí ìyá, máa ń gba àwọn obìnrin tí wọ́n ní kòkòro apa sójà ara gẹ́gẹ́ bi elétò ìlera.
A máa ń mú àwọn ìyá tí wọ́n ní kòkòro apa sójà ara, tí wọ́n ti la èto PMTCT wọ̀nyí kọjá ní àyè yìí, láti padà wá ṣiṣẹ́ papọ̀ pẹ̀lú àwọn oníṣégùn-òyìnbó àti àwọn nọ́ọ́sì gẹ́gẹ́ bí ọ̀kan lára ikọ̀ òṣìṣẹ́ ìlera.
Àwọn ìyá wọ̀nyí, à ń pè wọ́n ní àwọn ìya olùbánidámọ́ràn, máa ń jírórò pẹ̀lú àwọn obìnrin tí, bí àwọn náà, wọ́n lóyún ọmọ, tí wọ́n ti mọ̀ wí pé àwọ́n ti ní kòkòro apa sójà ara, tí wọ́n nílò àtìlẹyìn àti ẹ̀kọ́.
Wọ́n máa ń ṣe àtìlẹyìn fún wọn nípa àyẹ̀wò wọ́n sì máa ń kọ́ wọn lẹ́kọ̀ọ́ nípa bí wọn ó ṣe lo òògun wọn, bí wọn ó ṣe ṣe ìtọ́jú ara wọn, bí wọn ó ṣe tọ́jú àwọn ìkókó wọn.
Rò ó wò: tí ẹ bá nílò iṣẹ́ abẹ, ẹ máa fẹ́ àgbà-ọ̀jẹ̀ nínu iṣẹ́ abẹ tó ṣe é ṣe jùlọ, àbí?
Ṣùgbọ́n tí ẹ bá fẹ́ mọ ohun tí iṣẹ́ abẹ yẹn máa ṣe fún ayéè yín, ẹ máa nífẹ̀ láti jírórò pẹ̀lú ẹnìkan, ẹnìkan tó ti la irú ìgbésẹ̀ náà kọjá.
Àgbà-ọ̀jẹ̀ ni àwọn aláìsàn nípa ìrírí wọn, wọ́n lè sọ ìrírí yẹn fún àwọn tókù.
Èyí ni ìtọ́jú ajẹmọ́ ìṣègùn tó kọjá òògùn lásán.
Àwọn ìyá tí wọ́n ń ṣiṣẹ́ fún wa, wọ́n wá láti àwọn agbègbè tí wọ́n ti ń ṣiṣẹ́.
A gbà wọ́n -- wọ́n ń gba owó gẹ́gẹ́ bi akọ́ṣẹ́mọṣẹ́ lára ikọ̀ àwọn onímọ̀ ìlera, bíi àwọn oníṣégùn-òyìnbó àti àwọn nọ́ọ́sì.
A ṣí àpò-àṣùwọn ilé-ìfowópamọ́ fún wọn a dẹ̀ ń sanwó tààrà sínu àpò-àṣùwọn wọn, nítorí ààbó wà fún owó wọn; àwọn ọkùnrin ò lè gbà á lọ́wọ wọn.
Wọ́n máa ń la ètò-ẹ̀kọ́ oní kọ̀ríkúlọ́ọ̀mù alágbára olósẹ̀ méjì tàbí mẹ́ta kọjá, ìdánilẹ́kọ̀ọ́.
Ní báyìí, àwọn oníṣégùn-òyìnbó àti àwọn nọ́ọ́sì -- àwọn náà ń gba ìdánilẹ́kọ̀ọ́.
Ṣùgbọ́n lọ́pọ̀ ìgbà, ẹ̀kan ṣoṣo ni wọ́n máa ń gba ìkọ́ni, nítorí náà wọn ò nímọ̀ nípa òògùn tuntun, ìlànà ìtọ́sọ́nà tuntun bí wọ́n ṣe ń jáde.
Àwọn ìya olùbánidámọ̀ran wa máa ń gba ìkọ́ni lọ́dún kànkan àti àtúnkọ́.
Nítorí náà àwọn oníṣégùn-òyìnbó àti àwọn nọ́ọ́sì -- wọ́n máa ń wọjú wọn gẹ́gẹ́ bi àgbà-ọ̀jẹ̀.
Ẹ Wòye pé: obìnrin kan, tó jẹ́ aláìsàn nígbà kan rí, tó lè kọ́ onímọ̀-ìṣègun rẹ̀ fún ìgbà àkọ́kọ́ tó sì lè kọ́ àwọn aláìsàn tókù tó ń ṣe ìtọ́jú wọn.
Ilé-iṣẹ́ wa ní àfojúsùn mẹ́ta.
Àkọ́kọ́, láti dèna àkóràn ìyá-sí-ọmọ.
Ìkejì: kí ìyá wà lálààfíà, kí ìyá wà láyé, kí ọmọ náà wà lááyé -- kò sí ọmọ òrúkàn mọ́.
Ìkẹ́ta, bóyá èyí tó ṣe pàtàkì jùlọ, ni láti wá ọ̀nà láti ró àwọn obìnrin lágbára, fún wọn ní ànfàní láti gbógun ti ìdẹ́yẹsí àti láti gbé ìgbe ayé rere ìgbeayé tí yóò so èso rere pẹ̀lu kòkòro apa sójà ara.
Báwo la ó ṣe ṣe é?
Bóyá ibánisòrọ̀ tó ṣe pàtàkì jù ni ìwọ-kan-èmi-kan, rírí àwọn aláìsàn ní ìwọ-kan-èmi-kan, kíkọ́ wọn lẹ́kọ̀ọ́, ṣíṣe àtìlẹyìn fún wọn, ṣí ṣálàyé bí wọn ó ṣe ṣe ìtọ́jú ara wọn.
A máa ń tayọ ìyẹn; a máa ń gbìyànjú láti mú àwọn ọkọ wọlé, àwọn olólùfẹ́.
Ní ilẹ̀ Adúláwọ̀, ó le gidi gan láti jírórò pẹ̀lú àwọn ọkùnrin.
Àwọn ọkùnrin kìí fi bẹ́ẹ̀ sí lára ìtọ́jú oyún.
Ṣùgbọ́n ní orílẹ̀-ède Rwanda, ní orílẹ̀-èdè kan, wọ́n ti ní òfin pé obìnrin ò lè wá fún ìtọ́jú àyàfi tí ó bá mú bàba ọmọ wá pẹ̀lu rẹ̀ -- òfin yẹn nìyẹn.
Nítorí náà bàbá àti ìyá, lápapọ̀, jọ máa ń la ìdánilẹ́kọ̀ọ́ àti àyẹ̀wò kọjá ni.
Bàbá àti ìyá, lápapọ̀, jọ máa ń gba èsì ni.
Èyí sì ṣe pàtàkì láti rí ọ̀nà àbáyọ kúrò nínu ìdẹ́yẹsí.
Sísọ ọ́ jáde ṣe pàtàkì púpọ̀ fún ìdènà.
Báwo ni ẹ ṣe lè ní ìbálópọ̀ aláìléwu, báwo ni ẹ ṣe lè lo rọ́bà ìdáábòbò lóórè-kóórè tí kò bá sí sísọ?
Sísọ ọ́ ṣe pàtàkì púpọ̀ fún ìtọ́jú, torí lẹ́ẹ̀kan síi, àwọn ènìyán nílò àtìlẹyìn àwọn ẹbí àti ọ̀rẹ́ láti lo òògun wọn lóórè-kóórè.
A tún máa ń ṣiṣẹ́ ní ìsòrí-sòrí.
Báyìí àwọn ìsọ̀rí náà, kìí ṣe pé mò ń ṣe ìdánilẹ́kọ̀ọ́, ṣùgbọ́n ǹkan tó ṣẹlẹ̀ ní wí pé àwọn obìnrin, wọ́n máa ń kórajọ -- lábẹ́ àtìlẹyìn àti ìtọ́sọ́nà àwọn ìyá olùbánidámọ̀ran wa -- wọ́n máa ń kórajọ, wọ́n sì máa ń sọ ìrírí wọn.
Nípasẹ sísọ ìrírí náà ni àwọn ènìyàn ti má a ń rí ọgbọ́n bí wọ́n ṣe lè tọ́jú ara wọn, bí wọn ó ṣe sọ ọ́ bí wọn ó ṣe lo òògùn.
And then there's the community outreach, engaging women in their communities. Ìkéde agbègbé náà tún wà, ìjírórò pẹ̀lú àwọn obìnrin ní àwùjọ wọn.
Tí a bá lè mú àyípada bá ìgbàgbọ́ àwọn ìdíle àti bí wọ́n ṣe ń ronú, a lè mú àyípadà bá ìgbàgbọ́ àwùjọ àti bí wọ́n ṣe ń ronú.
Tí a bá lè mú àyípadà bá àwùjọ tó pọ̀, a lè mú àyípadà bá ìhùwàsí orílẹ̀-èdè.
A lè mú àyípadà bá ìhà orílẹ̀-èdè sí àwọn obìnrin àti ìhà orílẹ̀-èdè sí kòkòro apa sójà ara.
Ìdíwọ́ tó lágbára jù lóòtọ́ sopọ̀ mọ́ àdínkù ìdẹ́yẹsí.
A ní àwọn òògùn, a ní àyẹ̀wò, ṣùgbọ́n báwo la ṣe lè mú àdínkù bá ìdẹ́yẹsí?
Ó sì ṣe pàtàkì sí sísọ ọ́ jáde.
Nítorí náà, ní bíi ọdún díẹ̀ sẹ́yìn, ọ̀kan nínú àwọn ìyá olùbánidámọ̀ran náà padà wá, ó dẹ̀ sọ ìtàn kan fún mi.
Ọ̀kan nínú àwọn aláìsan rẹ̀ sọ fún-un wí pé kó lọ sí ilé òhun, nítorí aláìsàn náà fẹ́ sọ fún ìyá àti àwọn ọmọ ìya rẹ̀ lọ́kùnrin àti lóbìnrin nípa ipò kòkòro apa sójà ara rẹ̀, ẹ̀rú sì ń bà á láti lọ fúnra rẹ̀.
Ni ìyá olùbánidámọ́ràn náà bá tẹ̀le lọ.
Ni aláìsàn náà bá rìn wọnú ilé náà ó bá sọ fún ìya rẹ̀ àti àwọn ẹbí rẹ̀, "Mo ní ǹkan láti sọ fún yín.
Mo ti ní kòkòro apa sójà ara.
Gbogbo wọ́n dákẹ́.
Ni ẹ̀gbọn rẹ̀ àgbà lọ́kùnrin náà bá dìde ó ní, "èmi náà ní ǹkan láti sọ fún yín.
Mo ní kòkòro apa sójà ara.
Ẹ̀rù ló ń bàmí láti sọ fún gbogbo yín.
Ni ẹ̀gbọn rẹ̀ àgbà lóbìnrin yìí bá dìde ó ní, "Èmi náà ń gbé pẹ̀lu kòkòrò náà, ojú sì ti ń tìmí.
Ni àbúro rẹ̀ lọ́kùnrin náà bá dìde ó ní, "Èmi náà ní i.
Mo lérò wí pé ẹ máa lémi kúrò nínú ẹbí ni.
Ẹ rí ibi tí èyí ń lọ.
Obìnrin tó gbẹ́yìn dìde ó ní, "èmi náà ní i.
Mo lérò wí pé ẹ máa kórìra mi ni.
" Àwọn wá rèé, gbogbo wọn lápapọ̀ fún ìgbà àkọ́kọ́ tí wọ́n lè sọ ìrírí yìí fún ìgbà àkọ́kọ́ àti láti ṣe àtilẹyìn fún ara wọn fún ìgbà àkọ́kọ́.
(fọ́rán aláwòrán) Obìnrin Asọ̀tàn: Àwọn obìnrin máa ń wá sọ́dọ wa, wọ́n ń sukún ẹ̀rú sì ń bà wọ́n.
Mo sọ ìtan tèmi fún wọn, pé mo ni kòkòro apa sójà ara, ṣùgbọ́n ọmọọ̀ mi ò ní.
Mo sọ fún wọn, "Ẹ máa yán-an yọ, ẹ ó sì re ọmọ tí ìléra rẹ̀ pé.
" Èrí ni mo jẹ́ pé ìrètí ń bẹ.
Mitchell Besser: Ẹ rantí àwọn àwòrán tí mo fi hàn yín nípa ìwọ̀nba awọn oníṣégùn-òyìnbó àti àwọn nọ́ọ́sì tí wọ́n wà ní ilẹ̀ Adúláwọ̀.
Wàhálà ló sì jẹ́ sí ètò ìlera.
Kódà bí a ṣe ń ní àyẹ̀wò àti òògùn si, a ò léè dọ́dọ̀ àwọn ènìyàn; a ò ní àwọn onímò-ìlera tó tó.
À máa ń sọ̀rọ̀ nípa ǹkan tí à ń pè ní ìgbaṣẹ́ lọ́wọ́ ara ẹni.
ìgbaṣẹ́ lọ́wọ́ ara ẹni jẹ́ àṣà nígbà tí ẹ bá gba iṣẹ́ ìlera láti ọwọ́ onímọ̀-ìlera kan tí onímọ̀-ìlera mìíràn sì ṣe é.
Bó ṣe rí, oníṣégùn-òyìnbó lo ń gbé iṣẹ́ fún nọ́ọ́sì.
Wàhálà tó wà nílẹ̀ Adúláwọ̀ ni wí pé ìwọ̀nba àwọn nọ́ọ́sì ló wà, ju àwọn oníṣégùn-òyìnbó lọ, nítorí náà a nílò láti wá ètò tuntun fún ètò ìlera.
Báwo ni ẹ ṣe lè pèse ètò ìlera gidi?
A ti pinnu láti ṣe àtúnṣe ètò ìlera gẹ́gẹ́ bi oníṣégùn-òyìnbó, nọ́ọ́sì àti ìya olùbánidámọ́ràn.
Nítorí náà ǹkan tí àwọn nọ́ọ́sì máa ń ṣe ni wí pé wọn máa ń sọ fún àwọn ìya olùbánidámọ́ràn pé kọ́ ṣàlàye bi wọn yóò ṣe lo òògùn, àti ewu rẹ̀.
Wọ́n máa ń ṣe ìdánilẹ́kọ̀ọ́ nípa fífún ìkókó lóunjẹ, ìfètò-sẹ́bí, ìbálópọ̀ aláìléwu, àwọn iṣẹ́ tí àwọn nọ́ọ́sì ò ní àkókò fún.
A padà síbi ìdèna àkóràn ìyá sí ọmọ.
Gbogbo àgbáyé ń rí àwọn ètò wọ̀nyí gẹ́gẹ́ bi afárá sí ẹ̀kúnrẹ́rẹ́ ìlera ìyá àti ọmọ.
Ilé-iṣẹ́ wa ń ran àwọn obìnrin lọ́wọ́ láti gun afárá yẹn.
Ìtójú náà ò kín dúró nígbà tí wọ́n bá bí ọmọ náà -- a máa ń ṣiṣẹ́ pẹ̀lú ìtẹ̀síwájú ìlera ìyá àti ọmọ, láti ríi dájú pé wọ́n gbé ìgbe ayé àlàáfíà, ìgbeayé aláṣeyọrí.
Ilé-iṣẹ́ wa ń ṣiṣẹ́ ní ìpele mẹ́ta.
Àkọ́kọ́, ní ìpele aláìsàn -- àwọn ìya àti àwọn ọmọ dídáábòbo àwọn ọmọ kúrò níbi kíkó kòkòro apa sójà ara, mímú kí àwọn ìyá wà láláàfíà láti rè wọ́n.
Ìkejì, àwọn àwùjọ -- ríró àwọn obìnrin lágbára.
Wọ́n di adarí láàrín àwùjọ wọn.
Wọ́n mú àyípadà bá bí àwọn àwùjọ ṣe ń ronú -- a nílò láti mú àyípadà bá ìhà kíkọ sí kòkòro apa sójà ara
A nílò láti mú àyípadà bá ìhà kíkọ sí àwọn obìnrin ní ilẹ̀ Adúláwọ̀.
A ní láti ṣe ìyẹn.
Ká wá ṣe àtúnṣe ìpele ètò ìlera, ìṣẹ̀dá ètò ìlera tó lágbára.
Ètò ìlera wá ti túká.
Wọn ò ní ṣiṣẹ́ bí wọ́n ṣe ṣe àto wọn lọ́wọ́lọ́wọ́ yìí.
Nítorí náà àwọn onímọ̀-ìlera àti àwọn nọ́ọ́sì tí wọ́n ní láti mú àyípadà bá ìwà àwọn ènìyàn ò ní ìmọ̀ọ́ṣe rẹ̀, wọn ò ní àsìko rẹ̀ -- àwọn ìyá olùbánidámọ̀ran wa níi.
Nítorí náà láti ṣe àtúnṣe àwọn ikọ̀ ètò ìlera pẹ̀lú mímú àwọn ìyá olùbánidámọ́ràn wọlé, a lè ṣe ìyen.
Mo bẹ̀rẹ ètò náà ní Capetown, orílẹ̀-ède South Africa ní ọdún 2001.
Ní àyè yẹn ni, ògúná èrò kan lásán.
Títọ́ka sí ọrọ̀ dídùn Steven Johnson lánà lóri ibi tí èró ti ń wá, mo wà nínú ilé-ìwẹ̀ ní àsìkò náà -- mo dá wà ni.
(Ẹ̀rín) Ètò náà ti wá ń ṣiṣẹ́ ní àwọn orílẹ̀-èdè mẹ́sàn-án, a ní ibùdó ètò ojì-din-lẹwá din ni ẹ̀ẹ́dẹ́gbẹ́rin (670), à ń rí àwọn obìnrin tó tó ẹgbẹ̀rún lọ́nà ojì-din-lẹwá-le-nigba (230,000) lóṣooṣù, à ń gba ẹgbẹ̀jọ (1,600) àwọn ìyá olùbánidámọ́ràn síṣẹ́, ní ọdún tó kọjá, wọ́n gba àwọn obìnrin olóyún àti àwọn ìyá tó ni kòkòro apa sójà ara bíi ẹgbẹ̀rún lọ́nà ọ̀ọ̀dúnrún (300,000).
Ìyẹn jẹ́ ìda ogún àwọn aláboyún tó ní kòkòro apa sójà ara ní àgbáyé -- ìda ogún (20%) àgbáyé.
Ǹkan tó kọjá òye ni bí ọ̀rọ̀ yìí ṣe rọrùn tó.
Àwọn ìyá tó ní kòkòro apa sójà ara tí wọ́n ń ṣe ìtọ́jú fún àwọn ìyá tí wọ́n ní kòkòro apa sójà ara.
Àwọn aláìsàn nígbà kan rí tí wọ́n ń ṣe ìtọ́jú àwọn tó ń ṣáìsàn lọ́wọ́.
Àti ìrónilágbára nípasẹ ìgbanisíṣẹ́ -- mímú àdínkù bá ìdẹ́yẹsí.
(fọ́rán aláwòrán) Obìnrin Asọ̀tàn: ìrètí wà, ìrètí pé lọ́jọ́ kan a ó borí ìjà yìí kojú kòkòro apa sójà ara àti ìsọdọ̀lẹ àjẹsára.
Èyàn kànkan gbọ́dọ̀ mọ ipo kòkòro apa sójà ara wọn.
Àwọn tí wọn ò ní kòkòro apa sójà ara gbọ́dọ̀ mọ bí wọn ò ṣe ní kó o.
Àwọn tí wọ́n ní kòkòro apa sójà ara gbọ́dọ̀ mọ bí wọn ó ṣe ṣe ìtọ́jú ara wọn.
Àwọn aláboyún tí wọ́n ní kòkòro apa sójà ara gbọ́dọ̀ gba iṣẹ́ PMTCT láti lè ní àwọn ìkókó tí ò ní kòkòro apa sójà ara.
Gbogbo èyí ṣe é ṣe, tí ẹnìkànkan wa bá dásí ìjà yìí.
MB: Àwọn ọ̀nà àbáyọ tó rọrùn sí àwọn ìṣòro àmúdijú.
Àwọn ìyá tí wọ́n ń ṣe ìtọ́jú fún àwọn ìyá.
Àyípadà ni.
Ẹ ṣeun.
Bí àwọn obìnrin ṣe ń mú àyípadà bá orílẹ̀-ède Rwanda.
Mo padà sí ilé mi ní orílẹ̀-ède Rwanda ní odún méjì lẹ́yin ìṣekúpani ẹlẹ́yàmẹ̀yà ọdún 1994 kojúu Tutsi.
Orílẹ̀-èdè náà ti bàjẹ́.
Àwọn ọmọ tí mò ń tọ́jú nílé-ìwòsàn ń kú látara àìsàn tó ṣe é tọ́jú, nítorí a ò ní irinṣẹ́ tàbí òògùn láti dóòla wọn.
Èyí fẹ́ mú mi kó àpamọ́ mi kí n sì sálọ.
Ṣùgbọ́n mo ṣe àríyànjiyàn pẹ̀lú ara mi.
Nítorí mo ní ìfọkànsìn sí ìdájọ́ àwùjọ àti ìdọ́gba, àwọn aṣètọ́jú-ọmọdé márùn-ún ló sí wà fún mílíọ́nù àwọn ọmọdé ní orílẹ̀-ède Rwanda, mo pinnu láti dúró.
Ṣùgbọ́n lára àwọn ènìyàn tí wọ́n ṣe kóríyá fún ìpinnu mi láti dúró, àwọn obìnrin takun-takun wà ní orílẹ̀-ède Rwanda, àwọn obìnrin kan tí wọ́n ti kojú ìṣekúpani ẹlẹ́yámẹ̀yà tí wọ́n sì yè é.
Wọ́n ní láti borí ìnira aláìgbàgbọ́ àti ìyà.
Àwọn kan nínú wọn ń tọ́mọ tí wọ́n lóyún wọn látara ìfipábánilòpọ̀.
Àwọn mìíràn ń kú díèdíè pẹ̀lú kòkòro apa sójà ara wọ́n sì tún dáríji àwọn tí wọ́n hu ìwà ìbàjẹ́ náà, tí wọ́n fínú-fẹ́dọ̀ kó ààrùn ràn wọn pẹ̀lu lílo kòkòro apa sójà ara àti ìfipábánilòpọ̀ gẹ́gẹ́ bi ohun ìjà.
Nítorí áà, wọ́n ṣe ìwúrí fún mi.
Tí wọ́n bá lè ṣe ìyẹn, mo lè dúró kí n sì gbìyànjú láti sapá tèmi.
Àwọn obìnrin wọ̀nyẹn jẹ́ ajà-fẹ́tọ̀ àlááfíà àti ìparí ìjà.
Wọ́n fi ọ̀nà kan hàn wá láti ṣe àtúntò orílẹ̀-èdè fún àwọn ọmọ wa àti àrọ́mọdọ́mọ tó ń bọ̀, lọ́jọ́ kan, ibi tí wọ́n lè pè nílé, pẹ̀lú ìyọ ràn.
Ẹ dè lè bi ara yín ibi tí àyípadà èro-ọkàn yìí ti gbé orílẹ̀-ède wa dé.
Ní orílẹ̀-ède Rwanda lónì, àwa la ní ìdá àwọn obìnrin tó pọ́jù ní ilé-aṣòfin.
Ẹ dúró dìgbà tí màá sọ ìda rẹ̀ fún yín -- ìdá mọ́kàn-lé-láàdọ́ta (61%).
Ní orílẹ̀-èdè yìí, mẹ́rìn-lè-láàdọ́ta (54) ni.
A ti mú àdínkù bá ikú ọmọdé pèlú ìdá márùn-lé-láàdọ́rin (75%), ikú ìyá pẹ̀lú ìdá ọgọ́rin (80%).
Ní ìbèrè àsìko ọdún 2000, àwọn obìnrin mẹ́sàn ni wọ́n ń kú lójoojúmọ́ yíká ìrọbí àti oyún.
Lónì, ó wà láàrín méjì.
Iṣẹ́-àgbéṣe tí ò tíì parí ni.
Ọ̀na wá ṣì jìn.
Méjì ṣì tún pọ̀jù.
Ṣùgbọ́n, ṣé mo gbàgbọ́ wí pé àwọn èsì yìí rí bẹ́ẹ̀ nítorí a ní ìdá àwọn obìnrin tó pọ̀ ní ipò agbára? Mo gbà.
Ó wà -- bẹ́ẹ̀ ni -- ìwádìí kan wà ní àwọn orílẹ̀-èdè tó ṣì ń dágbà sókè tó fi hàn pé tí ẹ bá mú ìyàtọ̀ bá ipò àwọn obìnrin, ẹ ti mú ìy
Àdínkù tó ń lọ bí ìdá mẹ́tà-dín-láàdọ́ta (47%) nínu ikú ọmọdé.
Kódà ní orílẹ̀-èdè yìí níbi tí a wà báyìí, òótọ́ ni.
Nítorí náà a mọ̀ wí pé àwọn obìnrin, tí wọ́n bá lo ìmọ̀ọ́ṣe wọn ní ipò aṣíwájú, wọ́n máa mú àyípadà bá gbogbo ènìyàn tó wà ní ìkápá wọn.
Ẹ wòye ǹkan tí yóò ṣẹlẹ̀ tí àwọn obìnrin bá wà ní ọgba pẹ̀lú àwọn okùnrin káàkiri gbogbo àgbáyé.
Ànfàní ńlá wo ni à bá máa retí?
Oh, Bẹ́ẹ̀ ni.
Tóri ní àpapọ̀, a ní ìṣọwọ́ darí ọ̀tọ̀ọ̀tọ̀: ọ̀pọ̀ àjùmọ̀ṣe, ọ̀pọ agbára, ọ̀pọ̀ ìtọ́jú fún àwọn ọmọ kékèké.
Èyí sì fa ìyàtọ̀ náà.
Ó ṣeni láànú, èyí tó tọ́ yìí kò sí ní àgbáyá, ìyàtọ̀ tó dẹ̀ wà láàrín àwọn ọkùnrin àti obìnrin nípò aṣíwájú ti tóbi jù.
Aìsí dédé láàrín okùnrin àti obìnrin ni àṣa nínú ọ̀pọ̀lọpọ̀ isẹ́, kóda nínú ètò ìlera-àgbáyé.
Àlàmú ti wá ń gbádùn àdáwà, dídáwà yìí ń fún un ní àǹfààní láti rán ọkàn rẹ̀ níṣẹ́.
Ó ń fún un ní ààyè láti dá sọ̀rọ̀, kí ó sì pe àwọn ẹ̀mí àìrí látòkè wá pé kí wọ́n sọ̀kalẹ̀ wá láti wá yanjú àwọn ìṣòrò rẹ̀ fún un áti pàápàá jùlọ, ìdáwà yìí ń fún ní ààyè láti dá ẹ̀rín rín sí ara rẹ̀.
Ẹ̀rín ńlá fún ìṣòro ńlá! Bí ó ti jẹ́ ìjọlójú.
Nígbàkugbà tí ìyàwó rẹ̀ pẹ̀lú ọmọ ọ̀dọ̀ wọn bá ti pòórá sí kọ̀ọ̀rọ̀ òpópónà lọ́nà ọjà, tí ó sì ku Àlàmú nìkan sílẹ̀, kíá ni yóò pa ẹ̀rọ asọ̀rọ̀mágbèsì, kí gbogbo ilé lè dákẹ́ rọ́rọ́.
Àsìkò dé fún ètè rẹ̀ láti máa gbọ̀n rìrì pẹ̀lú ìṣọ̀rọ̀ kẹ́lẹ́kẹ́lẹ́.
"Màá yèé, èmi nìkan kọ́kọ́ ni ọkùnrin ní ìlú yìíyìí, dájú dájú èmi nìkan kọ́.
Fún ìdí èyí, màá - màá yè é.
Ohun gbogbo á - ádára ní ìkẹyìn - ní ìkẹyìn - fún mi.
Àsìkò ti tó fún ẹnu rẹ̀ láti bẹ̀rẹ̀ ẹ̀rín aláruwo abàmì rẹ̀:
"Ha ha ha ha, hun hun - ha ha ha ha........bẹ́ẹ̀ ni ha ha ha ha ha.....bẹ́ẹ̀ ni o - hun hun ha ha ha ha."
Ẹ̀rín abàmì Àlàmú yìí lè tó ìṣẹ́jú kan nígbà mìíràn, ó máa ńpẹ́ jù bẹ́ẹ̀ lọ, bí ẹni pé kò ní dáwọ́ èrín náà dúró mọ́!
"Yóò la ẹnu rẹ̀ fẹ̀ bí i ti ajá ọde tí ó ti rẹ̀
Ó tún bẹ̀rẹ̀ ẹ̀rín tí ó máa ń rín yẹn, sí ara rẹ̀, gbohùn-gbohùn ilé sì ń gba ohùn rẹ̀, ariwo rẹ̀ yìí sì ń da àwọn aládùúgbò wọn láàmú.
Ìlú náà tàn ká fún ọ̀pọ̀ máìlì yípo Àlàmú nínú ọ̀pọ̀ eruku tí ó jáde lára òrùlé tó ti dógùn-ún.
Atẹ́gùn tí Àlàmú ń mí wọra wúwo, ó ti pò pọ̀, atẹ́gùn náà ti bàjẹ́.
Ariwo à-fọn-ọ̀n-fọn-tán àwọn ọkọ̀ ń dún létí rẹ̀ díẹ̀ díẹ̀.
Láti ọ̀nà jíjin, ọgọọgọ́rùn-ún ọkọ̀ tò lọ rẹrẹ láìlópin ní títì ọlọ́dà tóóró.
Kò sí ìjọba tó ti ṣàṣeyọrí nínú wíwá ojútùú sí ìṣòro ògbólógbòó sún-kẹrẹ-fà-kẹrẹ ọkọ̀.
Gbọ̀ngán ìlú dá dúró nínú ọlá ńlá rẹ̀ ní té-ń-té òkè Màpó. Ní òpin ìlú sápá òkèèrè ní ìlà-oòrùn ni ilé-ìwòsàn alámọ̀já tuntun wà, àti ogunlọ́gọ̀ àwọn ilé alákọ̀ọ́kànrun tí ó ń fún ìlú Ìbàdàn ní ìrísí tó jojú ní gbèsè àti èyí tó fi ọ̀làjú hàn; láìro ti agbèègbè àwọn ọmọ onílùú tí kò dùn ún wòtí ó ti wà tipẹ́ ní apá Ìwọ̀-oòrùn ìlú.
Ètò gbálé-n-gbáta oní kàn-ń-pá, tí ìjọba gùnlé ti bẹ̀rẹ̀ si í ṣe ìtọ́jú àwọn agbèègbè yẹn.
Ó sì ń kọrin sí etí àwọn olùgbé ìlú pé:
Ẹnikẹ́ni tó o bá jẹ́, Nǹkan kí nǹkan tó ò bá à jẹ́
Jáde síta kó o wá ṣe ìmọ́tótó agbèègbè rẹ
Ìpè orílẹ̀-èdè ni sí ojúṣe rẹ
Kí gbogbo ọwọ́ má dilẹ̀
Láti sọ ìlú Ìbàdàn, di ìlú tí ó mọ́ jùlọ
Nínú gbogbo àgbáyé
Ẹ jáde ní ẹgbẹẹgbẹ̀rún yín
Pèlú jígà, ṣọ́bìrì, ìgbálẹ̀ àti apẹ̀rẹ̀
Ẹ sí búùtù ọkọ̀ yín
Láti gba ìdọ̀tí ìlú
Jẹ àmì ẹ̀yẹ fún ìlú Ìbàdàn
Mílíọ́ọ̀nù náírà kan, Àmì ẹ̀yẹ orílè-èdè.
Àlàmú yípo, ó ń wòye ìgbòkègbodò inú ìlú náà.
Kò ṣeéṣe fún ẹnikẹ́ni láti ṣẹ́gun ìwòye ìlú tó tóbi jù níilẹ̀ aláwọ̀dúdú pẹ̀lú àìfọkànsí.
Kódà, bí ó ṣe ń wò ó báyìí sí, ni díẹ̀ tí ó rí mọ nínú ìlú tí ó gbílè yìí, ìlú àǹfààní, ìlú wàhálà.
Ó jẹ́ oríire fún àwọn ènìyàn kan nínú ìlú olókè méje yìí, láti pa owó mímọ́ láti ìgbà dé ìgbà nípasẹ̀ iṣẹ́ àṣekára pẹ̀lú ìbùkún yanturu láti ọ̀dọ̀ Ọlọ́run.
Irú àwọn ènìyàn bẹ́ẹ̀ ní ọkọ̀ ayọ́kẹ́lẹ́ tó dára, ilé àdágbé tiwọn ní ìgbèríko ìlú, lọ́nà to yára kíá kíá.
Wọ́n ń kó ọrọ̀ jọ lábẹ́ òru nígbà tí àwọn olódodo lọ́kùnrin lóbìnrin ti sun oorun àsùnwọra.
Kí ó sì tó di wí pé ó jí lówùúrọ̀ láti sọ"Ẹ káàárọ̀ ará ilé," àwọn eni tí à ń wí yìí á ti dí nǹkan tí àwọn olórin ìbílẹ̀ wa ń pè ní "olùdarí owó," "ẹni tó ń ṣàkóso owó ní mílíọ́ọ̀nù mílíọ́ọ̀nù,""olùdarí òjijì," "alákòóso okòòwò láàrin àwọn orílẹ̀-èdè."
Wọ́n ń di olùdarí láìsí àdírẹ́sì ọ́fíìsì kan pàtó. Olùṣàkóso láìní ibí-iṣẹ́ kan ní pàtó.
Àwọn yìí náà ni wọ́n ń kọ́ ilé ńlá ńlá sí àwọn ibi pàtàkì nínú ìlú, tí wọ́n sì ń wá
Ọkọ̀ mẹ̀sí ọlọ́yẹ́ bọ̀gìnnì bọ̀gìnnì, wọ́n á wá ju ọrùn wọn kíki bí i ti abo màlúù sórí àga tìmùtìmù lẹ́yìn ọkọ̀ tí ọyẹ́ wà nínú rẹ̀ ní gidi, pẹ̀lú àwọn omidan tó tó ẹgbẹ́ ọmọ wọn fún fàájì.
Nínú ìlú yìí kan náà, ni àwọn akúṣẹ̀ẹ́ ènìyàn wà tí wọ́n ń tiraka lọ́sàn-án lóru, pẹ̀lú ìpinnu láti làlùyọ, kí wọ́n ṣaṣeyọrí, ṣùgbọ́n pàbọ́ ni gbogbo ìgbòkè-gbodò wọn ń já sí.
Èyí ni àwọn ènìyàn tí àlá wọn ò ṣe, àwọn ènìyàn tí wọ́n ní ìrètí ní gbogbo ìgbà, ìrètí tí kò níí ṣe.
Ìwọ̀n ńlá ni Àlàmú jogún nínú ìṣòro ìlú yìí, ládúrú ẹ̀kọ́ àti ipò rẹ̀.
Àwọn àǹfààní ààyè oríire tí ìlú ń fún àwọn olùgbé rẹ̀ ti fò ó dá. Ní tirẹ̀, "ọ̀na ti dí," gẹ́gẹ́ bíàwọn ènìyàn ṣe máa ń sọ, àwọn ìṣòro púpọ̀ tó ń kojú yìí ti wá já a lulẹ̀ tẹ̀mí tara.
Ó ro àwọn ìṣòro rẹ̀, ó sì rẹ́rìn-ín , kò sí ọ̀nà àbáyọ. Gbohùngbohùn - tó jẹ́ ẹ̀mí ẹjọ́ wẹ́wẹ́ inú atégùn tú ohùn rẹ̀ ká, ó sìgbé ohùn fò pẹ̀lú ìjà.
Bí ìṣòro ayé bá ń wà ní díẹ̀díẹ̀, ó lè pa ènìyàn lẹ́kún.
Èyí ṣì ń mọ́gbọ́n dání ṣùgbọ́n tí ìṣòro bá ti ń gun orí ara wọn láìdáwọ́ dúró, ẹ̀rín ló dára jù láti rín, ní ti àwọn ènìyàn, "ọ̀rọ̀ náà ti ju igbe lọ!"
ìdí nìyí tí ariwo ẹ̀rín Àlàmú "ha ha ha ha" fi ń pọ̀ sí i... Ṣùgbọ́n ó ti wá ń pọ̀jù fún ìtura àwọn ará àdúgbò rẹ̀.
Fún ìdí èyí, àwọn ènìyàn bẹ̀rẹ̀ si í narùn ní méjì-méjì, mẹ́ta-mẹ́ta láti ẹnu ọ̀nà, ojú fèrèsé, láti ẹ̀yìn ògiri àti lá́ti ẹ̀yìnkùlé àwọn ilé tó yí i ká.
Wọ́n ń fọ́wọ-lẹ́rán wo ògángán ilé Àlàmú, wọ́n sì ń mirí wọn tìkáàánú-tìkáàánú.
"Èéṣe? Èéṣe? wọ́n ronú.......Èéṣe tí irú èyí fi ń ṣẹlẹ̀ sí arákùnrin yìí."
"Ta ló kó irú èyí bá a?"
"Ọ̀dọ́mọkùnrin tó ní ọkọ̀ ayọ́kẹ́lẹ́ ńlá, tó ní ọ̀pọ̀lọpọ̀ owó. Ọkùnrin tó ń rí oúnjẹ àjẹyó jẹ, tí ó sì ń ní ohun mímu àmuṣẹ́kù. Ilé ayé yìí ò mà rọrùn o."
Ṣùgbọ́n òkèèrè ni àwọn ènìyàn yìí ti ń wo bí nǹkan ṣe rí.
Wọn kò ní àǹfààní tààrà sí ilé Àlàmú.
Ó jẹ́ ilé tí ó dá dúró lọ́tọ̀, Àlàmú kò fi ojú sílẹ̀ fún àwọn ará àdúgbò rẹ̀, pẹ̀lú ìgbé-ayé olówó ayédèrú tí ó ń gbé, kò fi ààyè ìgbanimọ́ra sílẹ̀ fún wọn rárá. Má dá a lẹ́bí fún èyí.
Kìí ṣe sàwáwù pẹ̀lú àwọn ènìyàn wọ̀nyí rárá.
Ní ti gbígbafẹ́ àti ọgbọ́n orí ni ó mọ̀ pé gbọ̀ọ̀rọ̀-gbọọrọ ni òun fi jù wọ́n lọ.
Kò sí ìdí fún ìbáṣepọ̀ tímọ́-tímọ́ kankan láàárín wọn.
Kódà, àwọn ará àdúgbò rẹ̀ yìí jẹ́ aláìmọ̀-ọ́n-kọ, mọ̀-ọ́n-kà, a fẹ́rẹ̀ é lè sọ pẹ́ wọn kò mọ nǹkankan rárá. Àlàmú sì jẹ́ alákọ̀wé tí ó ti lo ọ̀pọ̀lọpọ̀ ọdún ayé rẹ̀ ní ìlú òyìnbó.
Ilé alámọ̀ àti onísìmẹ́ǹtì díè díè ni ó dára jù nínú ilé tí àwọn ará oko yìí ń gbé.
Ilé tí Àlàmú fi owó gbà yìí dá yàtọ̀, wọ́n kùn ún lọ́dà dáa dáa tí iná mọ̀nàmọ́ná sì wà níbẹ̀.
Bí ó tilẹ̀ jẹ́ pé bẹ́ẹ̀dì onígi àti ẹní pákítì láti sùn lé, àti rédíò olówó kékeré ni àwọn aládùúgbò rẹ̀ ní, bẹ́ẹ̀di onítìmù-tìmù"fónò" ńlá mẹ́ta àti ibùsùn Tinú, ẹ̀rọ amóhùn-máwòrán tí ó ń gbé àwòrán jáde àti ẹ̀rọ akọrin mẹ́rin-lọ́kan tí orin ti ń dún gbì-gbì-gbì lójoojúmọ́, tí ó sì ń dí àwọn tálákà àdúgbò létí ni Àlàmú ní.
Ẹ̀̀rí dídé sí ìgbé ayé ọlọ́rọ̀.
Fún ìdí èyí, aláyọ̀ ènìyàn ni ó yẹ kí Àlàmú jẹ́. Èrò gbogboògbò àwọn ènìyàn sí i rè é.
Ṣùgbọ́n Àlàmú mọ ìwọ̀n ara rẹ̀, ó mọ̀ pé ìdùnnú jìnnà sí òun, òun nìkan ló sì mọ ibi tí bàtà ti ń ta á lẹ́sẹ̀, kò sì ba ẹnikẹ́ni sọ̀rọ̀ nípa rẹ̀, ófi ètè rẹ̀ métè.
Nígbàkugbà tí àwọn ará àdúgbò rẹ̀ bá ń kí i lówùúrọ̀, Àlàmú yóò fi ara dáhùn, bí i kó mi ẹnu, bíi kó ṣẹ́jú tàbí kí ó mirí, tàbí kí ó pòṣé ṣààrà sí wọn.
Kíá, ni yóò rìn kúrò, á fò sínú ọkọ pijó rẹ̀, á fi ẹ̀yìn ọkọ̀ jáde láti inú ọgbà ìgbọ́kọ̀sí rẹ̀, á ki erémọ́lẹ̀, sí ọ̀nà ibi tí ó jẹ́ pé ọlọ́run nìkan ló mọ̀!
Ó ra ọkọ̀ náà lẹ́yìn tí ó ti ìlú Englandi dé sí ilé ní ọdún mẹ́ta sẹ́yìn - lẹ́yìn ìgbà díè tí ó di Aṣírò-ọrọ̀ àgbà ní iléeṣẹ́ Bajoks.
Lẹ́yìn ọdún kan ni ó fẹ́ Làbákẹ́, ọmọbìnnrin tí ó pàdé, tí ó sì nífẹ̀ẹ́ sí nílùú England. Ìgbéyàwó wọn jẹ́ èyí tí wọ́n ti ba owó nínú jẹ́.
Kété, lẹ́yìn ìgbéyàwó alárinrin rẹ̀ yìí ni Àlàmú bẹ̀rẹ̀ si í ṣàkíyèsí ihò ńlá nínú àpò rẹ̀.
Owó kò dúró níbẹ̀ mọ́! Àpò rẹ̀ ti ń jò!
Á wá máa wò láìrí-ìrànlọ́wọ́, owó tí ó fara ṣiṣẹ́ kárakára fún wá ń ṣàn lọ bí i omi odò tí ó ń ṣàn lọ sí òkun.
Ètò ìnáwó rẹ̀ ti ń kọjá agbára rẹ̀, kò lérò pé ó lè pọ̀ tó ìyẹn - gbèsè ti ń di ẹgbẹẹgbẹ̀rún náírà.
Iye tó ń ná lórí ìyá rẹ̀ gan an ń kówó lọ, bẹ́ẹ̀náà ni ìtọ́jú ọkọ̀ rẹ̀ àti owó-oṣù ọmọ-ọ̀dọ̀ wọn.
Kí á tó wá sọ owó-omi, owó-ilé, owó iná mọ̀nà-mọ́ná, owó-orí àti ìdápadà ẹ̀yáwó ọkọ̀ rẹ̀.
Àpò Àlàmú ń jò gidigidi, ìparí oṣù sì ń jẹ́ àsìkò fún un láti làágùn tútù, ó jẹ́ àsìkò fún un láti lejú kí ó sì ranjú bí ó ṣe ń wo ètò ìṣúná owó rẹ̀ lésẹẹsẹ̀.
Lẹ́yìn tí ó bá ti gba owó oṣù rẹ̀, á wá wa ọkọ ayọ́kẹ́lẹ́ rẹ̀ bí i ọkọ̀ òfurufú elékùsọ́, á mú eré lọ ilé bí ẹ timọ̀.
Nílé, á ti ara rẹ̀mọ́ yàrá, á mú ìwé ìjẹ́rìí-ẹni rẹ̀, á wá bẹ̀rẹ̀ si í ka àwọn ohun tó jẹ mọ́ ọn tí ó kọ sínú rẹ̀, láti ọjọ́ kìn-ín-ní oṣù títí di ọjọ́ tí ó kẹ́yìn.
Gbogbo oṣù ni ó máa ń jọ ara wọn, ohun tó ṣẹlẹ̀ nínú oṣù kọ̀ọ̀kan máa ń jọ ara wọn pẹ̀lú ìyàtọ̀ díẹ̀ tàbí làínì ìyàtọ̀ kankan.
"Lónìí, ọjọ kẹwàá oṣù Agẹm̀ọ, onílé mi lérí láti lé mi jáde, mo jẹ ẹ́ ní owó-ilé oṣù mẹ́ta.
Ó ṣépè fún mi, ó pè mí ní orúkọ oríṣìíríṣìí.
Ó fọ́nnu pé owó iyebíye ni òun fi kọ́ ilé òun, pé kí n san gbèsè mi tàbí kí n kó jáde."
Àlàmú wòkè pẹ̀lú ojú tí ó kún fún ìbànújẹ́, ó dá sọ̀rọ̀ pé, "mo gbọ́dọ̀ san owó rè níparí oṣù Agẹmọyìí, ẹ̀gbín kankan ò tún gbọdọ̀ ta lé mi fún èyí."
Lẹ́yìn náà ni ó tún ṣí ojú ìwé mìíràn nínú ìwé ìjẹ́rìí-ẹni náà.
"Làbákẹ́ kàn mí lábùkù lónìí, ọjọ́ kọkànlélógún oṣù Agẹmọ, ó lérí láti kó jáde. Owó ìtọ́jú ilé ni ó fàjà. Àti owó oúnjẹ Tinú kékeré..............ìnáw ótúntún?
Àpò náírà kan-àbọ̀ ni n ó tún máa yà sọ́tọ̀ láti oṣù kéje yìínáà lọ"
Ó tó gẹ́!.......... ó tó gẹ́!.........Àlàmú ké mọ́ ara rẹ̀, á pa ìwé òfònáà dé, á sì jù ú mọ́ ògiri yàrá rẹ̀.
Ó tó gẹ́! Báwo ni n ó ṣe kó èyí já láìsí ìrànlọ́wọ́ agbára àìrí láti òkè wá? Níbo ni n ó ti rí adúrú owónáà? Kòṣeéṣe!
Bẹ́ẹ̀ ni, oṣù agẹmọ nìkan nìyẹn. Lóṣooṣù, kì í rí ìdáhùn tó tọ́ sí gbogbo ìṣirò rẹ̀.
Eéji pẹ̀lú Eéji máa ń fún un ní Aárùn-ún ní gbogbo ìgbà. Ìṣirò ayírí onímò ìṣirò.
Mẹ́rin pẹ̀lú mẹ́ta rẹ̀ máa ń fún un ní mẹ́jọ gẹ́gẹ́ bí ìdáhùn sí ìṣirò rẹ̀ nígbà gbogbo.
Kí Àlàmú tó ráyè láti yanjú àwọn ìṣòro wọ̀nyí ni àwọn mìíràn tí ó le ju èyí yóò tún dé bá a.
Ìrísí ìṣòro apanirun túntún yìí wá jẹ́ kí àwọn ìṣòro àtijọ́ dàbíi erémọdé lójú rẹ̀.
Eléyìí sún un kan ògiri, kò sí ibi tí ó fẹ́ sá sí mọ́.
Nísinsìnyí, ó tún èrò ara rẹ̀ pa; kò sí igbe mọ́! Kò sí omi ẹkún mọ́!
Kò ní jókòó máa sunkún bí ọmọdé mọ́, ó máa gbé ìṣòro túntún rẹ̀ sínú - á kọjú mọ́ ọn, á gbá a mú bí i akọni, á yanjú rẹ̀ bí i ọkùnrin - pẹ̀lú ìgboyà àti ìfọkànsí bí ó ṣe ń lọ, á sì máa fi ọ̀rọ̀ òhún ṣẹ̀rín rín, kò sí omijé mọ́.
Àlàmú fi sùúrù yí padà kúrò níbí tí ó ti dúró wòye agbèègbè ìlúnáà láìfọkànsí pẹ̀lú ẹ̀rín lẹ́nu.
Ó ti rí ìyàwó rẹ̀ àti ọmọ-ọ̀dọ̀ wọn Sènábù láti ọ̀kánkán bí wọ́n ṣe ń bọ̀ láti ọjà.
Fún ìdí èyí, ó ní láti dáwọ́dúró, kò ní dáa láti jẹ́ kí Làbákẹ́ mọ nǹkankan rárá.
Gẹ́gẹ́ bí obìnrin, kò ní ọkàn láti kojú ìgbáyàsókè ayé àti ìṣòro.
Làbákẹ́ kò ní ọkàn. Ó máa bú sẹ́kún ni bí ó bá rí bí ìṣòro tó bá wọn ṣe pọ̀ tó. Èyí kò sì ní daa.
Àlàmú ti ṣe ìlérí fún ìyàwó rẹ̀, láti ọjọ́ ìgbéyàwó, pé kò ní sí ìdí fún un láti kábàámọ̀ tàbí kí ó sunkún.
Ó ní ìdùnnú ni yóò jẹ́ títí. Tíìṣòro bá sì wà láti kojú, yóò sọ fún ìyàwó rẹ̀ pé òun kájú òṣùnwọ̀n. Á yanjú rẹ̀ bí i ọkùnrin - ọkùnrin gidi.
Àlàmú ṣojú fúrúpadà wọ inú ilé, ó mú magasíìnì ó sì bẹ̀rẹ̀ si í ṣí i láwẹ́láwẹ́ bí ó ṣe ń dúró de ilẹ̀kùn kíkàn, kí Làbáké wọlé, kí ó wò wò, kò lèè rí nǹkankan mújáde.
Bí Àlàmú ṣe doríkọlẹ̀ kọjú mọ́ magasíìnì, ojú rẹ̀ pípọ́n kò níí hàn; àmì ìrẹ̀wẹ̀sì àti ìjìyà kò níí farahàn.
Ohun kan tí ó yẹra fún ni ẹ̀rín aláriwo abàmì rẹ̀.
Ó lè mú Làbáké fura, á gbìyànjú láti ṣe bí ó ti yẹ, yóò kí Làbákẹ̀ bí ó ti yẹ - ṣùgbọ́n kò ní í gbé orí sókè kúrò lára ìwé àtìgbàdégbà tí ó ń kà.
Nígbẹ̀yìn gbẹ́yín, Làbákẹ́ wọlé ó sì wọ inú ilé ìdáná lẹ́sẹ̀kẹsẹ̀ láti bẹ̀rẹ̀ iná dídá, ó jọ wí pé ó ń kánjú, kò sì ráyè ẹni tó kájo sí kọ̀rọ̀ yàrá ìgbafẹ́.
Ó hàn gedengbe pé, kò fẹ́ kí oúnjẹ alẹ́ pẹ́ nítorí pé wọn kò je oúnjẹ gidi kan lọ́sàn-án.
Láìpẹ́, Àlàmú ń gbọ́ igbe àṣẹ tí ó ń pa fún Sènábù.
Ariwo ṣíbí àti ife pẹ̀lú abọ́ ayọ́ alumí ń dé etí rẹ̀ náà - ó túra ká.
Oúnjẹ wo ni Làbákẹ́ máa sè fún alẹ́? Oúnjẹ tó bá àsìkò náà mu ni láìsí àní-àní.
Oúnjẹ ìgbà ọwọ́n. Bóyá ẹ̀kọ pẹ̀lú ẹ̀fọ́ àti ẹja òkú-èkó pọ́ọ́kú tútù... tàbí kí ó jẹ́ ọ̀gẹ̀dẹ̀ bíbọ̀ tí wọ́n wọ́n iyọ̀, ata àti epo sí.
Kò sí àwáwí, ká ṣá ti rí nǹkan láti so ọkàn àti ara pọ̀.
Pẹ̀lú ìrètí pé ohun gbogbo á dára kí ó tó bẹ̀rẹ̀ si í sú Làbákẹ́, kó sì tó bẹ̀rẹ̀ si í ṣàkíyèsí àyípadà gbogbo nǹkan.
Iṣẹ́ tó wà níwájú Àlàmú báyìí ni wíwá ojútùú kíákíá sí ìṣòro wọn.
Ní gbogbo òru, oorun kò kun ojú rẹ̀ -ó ń ṣe àṣàrò, àwọn ìṣòro yìí le gan-an.
Pàápàá jùlọ èyí tó kẹ́yìn... yóò sì dára tí ó bá lè yanjú ìṣòro náà ní kíá.
Lẹ́yìn wíwá ojútùú síi, á wá pe ìyàwó rẹ̀ jókòó pẹ̀lú ìgbéraga láti kéde sí i.
"Jókòó síbí kí o tẹ́tí sí mi Làbákẹ́, ìṣòro ti ń wà ṣùgbọ́n o ò mọ̀, mo fi ọ̀rọ̀náà pamọ́ fún ọ nítorí pé mo mọ irú ènìyàn tí o jẹ́.
Wà á sunkún sunkún sunkún, inú rẹ kò ní ídùn, ìrẹ̀wẹ̀sì yóò sì dé bá ọ, ìdí nìyí ti mo fi kó wọn pamọ́ fún ọ, ṣùgbọ́n Làbákẹ́, má bẹ̀rù, ìṣòro náà ti kásẹ̀ ńlẹ̀.
Yin Olúwa lógo!
Yóò sì tẹ̀síwájú láti máa ṣe bí ọkùnrin.
Kò sì ní gbé ìbànújẹ́ tàbí àṣàrò rẹ̀ sójú. Nísinsìnyí, Àlàmú gún èjìká rẹ̀, ó ya ẹnu rẹ̀ gbàgà.........lẹ́yìn náà -
Ha ha ha ha......hun hun......ha ha ha ha..........Bẹ́ẹ̀ ni............ha ha ha ha, bẹ́ẹ̀ni, bẹ́ẹ̀ ni......hun hun........ha ha ha ha!
Ẹ̀rín aláruwo yẹn tún ni! Ó rẹ́rìn-ín náà gùn. Ariwo rẹ̀ ò bá ti jí Làbákẹ́ dìde nínú yàrá rẹ̀, bí kò bá ṣe pé óti sùn fọnfọn.
Báwo ni yóò ṣe ṣe é ṣe, láti máa fi gbogbo ọ̀rọ̀ yìí pamọ́ fún Làbákẹ́?
Ìgbà wo ni yóò ṣe gbogbo èyí dà?
Èyí ni àwọn ìbéèrè tí Àlàmú ń bí ara rẹ̀ ní àbítúnbí.
Àwọn ìdáhùn tó ń tẹ̀lé e ni......."kò ṣe é ṣe........""kò ṣe é ṣe............"ṣé kì í ṣe ọkọ àti ìyàwó tí ó ń gbé abẹ́ òrùlé kan náà̀ ni wọ́n?
Bí ó ṣe ń tiraka láti fi pamọ́ tó, bẹ́ẹ̀ náà ni ó ń fi ara rẹ̀ hàn tó.
Síbẹ̀ síbẹ̀, ó tẹ̀síwájú láti gbìyànjú, kò sí ẹ̀ṣẹ̀ nínú ìgbìyànjú rárá.
Nínú yàrá rẹ̀, yóò ti orí ara rẹ̀ bọ abẹ́ ìrọ̀rí rẹ̀, á sì máa sọ̀rọ̀ kẹ́lẹ́kẹ́lẹ́ sí ara rẹ̀.
Áwá bo ẹnu rẹ̀ pẹ̀lú aṣọ ìnujú, á wá sọ ẹ̀rín àsàsàmò sì rẹ̀ di ikó nígbà tó bá déédé mọ̀ pé Làbákẹ́ ti wà nítòsí!
Ó ti wá dàbíi ìtàndòwe nípa Ọkùnrin kan tó pinnu láti sin ara rẹ̀ láàyè láti farapamọ́ fún àwọn ènìyàn. Ọkùnrin kan gbìyànjú ẹ̀ wò nínú ìtàn!
Ní òpin gbogbo rẹ̀, óṣà kíyèsí pé ọwọ́ rẹ̀ kán wà ní ìta, wọ́n ríi, wọ́n sì wọ́ ọ kúrò nínú sàréè rẹ̀.
Tako ìfé-inú Àlàmú, ó rí i pé òun ti ń fi àwòrán nǹkan hàn Làbákẹ́ lọ́nà tààrà àti ẹ̀bùrú.
Gbogbo re ló ń fi íhàn - gbogbo Ìhùwàsí rẹ̀ sí Làbákẹ́, gbogbo ìbára-ẹni-sọ̀rọ̀ ojoojúmọ́ wọ̣n.
"Àlàmú, ṣé o rí onílé wa lanáà ?"
"Onílé?, níbo Làbákẹ́"
"Yé é mú mi ṣeré Àlàmú. Bí ó ṣe ń lọ, mo mọ̀ pé o rí i. O kàn ń sá pamọ́ ni.
Ẹsẹ̀ rẹ ń hàn lábẹ́ ilẹ̀kùn ilé-ìtọ̀ níbití o ti ń sá pamọ́.
Ṣùgbọ́n Ọlọ́run yọ ẹ́, onílé kò wolẹ̀.
Ó tẹjú mọ́ òkè àjà. ṣe bí o ní o ti san gbogbo owó rẹ̀fún un?
"Ẹẹẹẹẹnnnn.....Bẹ́ẹ̀ , Bẹ́ẹ̀ ni"
"Ẹẹẹẹẹnnnn.....Bẹ́ẹ̀ , Bẹ́ẹ̀ ni? Kílódé tí ojú Ọkùnrin náà ṣe le koko tí ó sì ń tọ́ka àìnínú dídùn sí wa?"
"Ó ní kí o wá rí òun lẹ́sẹ̀kẹsẹ̀. Mo gbàgbé láti sọfún ẹ"
"Hùn, hùn ún, lẹ́sẹ̀kẹsẹ̀? Hùn hùn, mo rí i bẹ́ẹ̀."
Àyà Àlàmú já.
ṣùgbọ́n ó tètètúnraṣe - ó rín ẹ̀rín sí i - ó ń fi Ọkùnrinn náà ṣeré.
"Báwo ni o ṣe sanwófún un, ṣé kìṣì?"
"Bẹ́ẹ̀ ni.....Bẹ́ẹ̀ ni.....ah ah"
"Bẹ́ẹ̀ ni...ah? Èwo níbẹ̀?"
Àlàmú túnrẹ́rìn-ín.
Làbákẹ́ yọ ìwé pélébé kan jad́e nínú báàgì ìfàlọ́wọ́ rẹ̀, ó sì mú un fún ọkọ rẹ̀.
"Wo èyí. Sọ̀wédowó tí o fún mi fún owó ìtọ́jú ilé."
"Kílódé tí ò ń mú un fún mi Làbákẹ́, mú un lọ........lọ sí ilé ifowópamọ́sí."
"Mo ti mú un lọ... ṣùgbọ́n ó ta padà. Kò sówó níbẹ̀"
"Ta padà kẹ̀?," Àlàmú fi sùúrù béèrè. Ó gba sọ̀wédowó náà lọ́wọ́ rẹ̀, ó ń kálòlò........"mà á wá.......wánǹkan ṣe sí i.
Sọ̀wédowó tí Àlàmú fún onílé ti ta padà lẹ́èmẹ́ta!
Làbákẹ́ kò mọ̀. Kò sọfún un. Ó tẹ̀síwájú pẹ̀lú ẹ̀rín rẹ̀.
Láàárín ìbára-ẹni-sọ̀rọ̀ rẹ̀ pẹ̀lú Làbákẹ́, Àlàmú ti rín ẹ̀rín àjèjì rẹ̀ ju ìgbà márùn-ún lọ.
Ó sì ti ń ṣàkíyèsí bí Làbákẹ́ ṣe ń wò ó pẹ̀lú àìbalẹ̀ ọkàn.
Lóòótọ́, títí ìgbà wo ni yóò fi nǹkan pamọ́ fún Làbákẹ́ dà?
Èsì dé, lẹ́ẹ̀kan síi lọ́gán "Kì í ṣe fún oṣù kan mọ́ brọ̀dá!........kì í ṣe fún ọ̀sẹ̀ kan pàápàá!...."
Ohun kan wà tí ó ń tìí, kò jẹ́ kí ó ká páìṣe rẹ̀, ó ń sọ ọ́ di ọ̀dájú láìsí àní-àní.
Ìdí nìyí tó jẹ́ pé lẹ́yìn ọjọ́ mélòó kan, Àlàmú rí ara rẹ̀ tó ń dá àrà túntún...
Ó gbé ife ọtí si ẹnu rẹ̀ pẹ̀lú ẹ̀gbọ̀n rìrì, ó gbá ife ọtínáà mú gírígírí pẹ̀lú ọwọ́ rẹ̀ méjèèjì, nítorí ó jọ wí pé gáà sìinú ọtí náà fẹ́ gbọ̀n ife náà kúrò ní ọwọ́ rẹ̀!
Àwọn gáàsì yìí jọ ìjìinú òkun lójú rẹ̀! Ìjìinú ife!
Ìjì ọtíaláwò ọ̀tọ̀ kíkí! Àti pé - Olúwa ò!- gbogbo èyí ni yóò pòórá sínú ikùn rẹ̀! Ómirí rẹ̀ tàánú tàánú.
Òórùn abàmì ọtí náàdá imú rẹ̀ lu, bí ó ṣe ń gbé e mì, ẹyin ojú rẹ̀ ń mì wóró-wóró tayọ̀ tayọ̀.
Bíà àkọ́kọ́ tọ́wò rẹ̀! ìtọ́wò rè é bí i ìtọ́wo ìtọ̀ ẹranko burúkú nínú àsèjẹ bàbáláwo.
Àlàmú tiraka láti má jẹ́ kí ohun ṣíṣàn náà padà wá sí ẹnu rẹ̀ gẹ́gẹ́ bí èébì.
Ó fi tipá tipá tì í wọ ìsàlẹ̀ ikùn rẹ̀. Láìsí àní-àní, inú àwọn aràn inú rẹ̀ dùn nínú lọ́hùn-ún...
Òógùn ṣarajọ sí ìpọ̀nrí rẹ̀. Ojúrẹ̀ bẹ̀rẹ̀ si í wò bàìbàì.
Ójẹ́ kí orí rẹ̀ wú, óbẹ̀rẹ̀ si í pòòyì.
Bí ó ṣe fẹ́ kí ó rí rè é.
Ófẹ́ kí ọtí pa òun dáadáa.
Wọ́n ti sọ fún un pé nígbà tí ọtí bá wọ àgọ́ ara rẹ̀, gbogbo àgọ́ ara rẹ̀ á dáhùn sí i.
Irun orí rẹ̀ ádúró gírígírí, àwọn páà dì ọpọlọ rẹ̀ á wá máa siṣẹ́-kiṣẹ́, ìpéǹpéjú rẹ̀ á máa padé; gbogbo ara rẹ̀ á wá máa yípo tilé tilé bíi ṣẹ́ ọkọ̀ òfurufú tí ó ṣ̀ẹ̀ṣẹ̀ já síta láti fi lọ́lẹ̀.
Bẹ́ẹ̀ ni. Bí Àlàmú ṣe fẹ́ kí ó rí rè é. Bíó ṣe é ṣe, ó fẹ́ ju ara rẹ̀ sínú ayé mìíràn, ní ìrìnàjò àfọkànrò sí ayé ọlọ́pọlọ pípé àrà ọ̀tọ̀.
Èyí lè jẹ́ kí ó gbàgbé gbogbo ìdààmú rẹ̀, àti gbogbo ìtọ́jú ayé - bí ó bá tiè jẹ́ fún ìgbà díẹ̀.
Òórùn ọtí borí òórùn inú ilé. Ó ti ojú fèrèsé yàrá Àlàmú w ọinú yàrá ìgbàfẹ wọn, ó sì gba ibẹ̀ wọ yàrá Làbákẹ́.
Làbákẹ́ gbọ́ òórùn yìí, tì fura tì fura ó yọ́ kẹ́lẹ́-kẹ́lẹ́ lọ sí yàrá ọkọ rẹ̀, ó sì yọjú láti ibi ihò kọ́kọ́rọ́................ó fẹ́ ẹ̀ ẹ́ dákú pẹ̀lú ohun tí ó rí, ó ṣebí àlá ni òun ń lá.
Ó fi ọwọ́ bọ́ ojú rè láìmọye ìgbà.
Ohùn ìgò ọtí tí ó ń kan ife Àlàmú jáde geere-ge, Làbákẹ́ sì rí i pékì í ṣe àlá ni òun ń lá rárá. Òótọ́ ni, òótọ́ pátápátá.
Kòrókòró ni ó ń wo ọkọ rẹ̀ tí ó ń gbafẹ́ lórí àgbà-n-tara, ó sì ń mu ọtí rẹ̀ láìbìkítà - ó ń bá ara rẹ̀ sọ̀rọ̀, ó sì ń rín ẹ̀rín, ẹ̀rín àsàsàmọsì.
Làbákẹ́ já wọ yàrá náà:
"Àlàmú.......... Àlàmú," óbẹ̀rẹ̀ ọ̀rọ̀, "Kíni èyí tí mò ń rí ní wájú rẹyìí?"
Àlàmú jókòó sókè, ó wo Làbákẹ́ pẹ̀lú ojú jíjìn, ó sì rẹ́rìn-ínìyàngí tí ó gùn, tí ó pariwo ju ti tẹ́lè lọ.
"Kí ni? Èyí? Ṣé èyí ni ò ń sọ?," ó béèrè ìbéèrè tí kò wúlò........ooooh! ọtí bíà. Kí lótún fẹ́ jẹ́ Làbá....... Làbákẹ́?"
Ó mí èémí líle. Èsì àìbìkítà Àlàmú ti mú ọ̀rọ̀ náà sú Làbákẹ́ pátápátá.
"Ọtí nìyẹn Làbákẹ́," ó tún fàágùn, "ṣé o.....o.....kò ní ojú láti ..........láti ríran ni?....."Èsì àfojúdi Àlàmú bá Làbákẹ́ lójijì.
"Ṣùgbọ́n, o ò fẹnu kan ọtí rí láyé rẹ Àlàmú?
"Bẹ́ẹ̀ ni..........nígbà náà ńkọ́? Ìgbà náà wá ń kọ́?" Àlàmú fèsì padà, 'ó yẹ kí o mọ̀, ó yẹ kí o mọ̀.
Làbá.....Làbák......ẹm... Mo ní láti bẹ̀rẹ ẹ̀ lọ́jọ́ kan.. òní sì ni.........òní tí.......tí ẹm....fún ìdí èyí?........mo ní fún ìdí èyi!"
Ó dìde lórí ẹsẹ rẹ̀ pẹ̀lú okun díẹ̀, ó sì di ife ọtí náà mú gírígírí sí ẹnu rẹ̀, ó sì da èyí tó ṣẹ́kù mu. Ótún mu síi..............ó wo kòròfo ìgò ọtí tó wà lọ́wọ́ rẹ̀ tìbínú tì bínú, ó sì jù ú dànù.
Ó ju kòròfo ife kọjá sí orí àpótí iwájú rẹ, ó sì bú sẹ́rìn-ín.
Làbákẹ́ pariwo, "kí rè é Àlàmú!" Ojú rẹ̀ rí sìgá tí ọkọ rẹ̀ mú sáàárín ìka méjì lọ́wọ́ òsì rẹ̀.
"O ti ń fa sìgá náà"
Àlàmú kò dá a lóhùn. Ó gbójú kúrò, ó tanná sí sìgá, ó bẹ̀rẹ̀ si í fà á. Ópa ètè pọ̀, bí àpamọ́wọ́ onírin, èéfín tí ó ń fẹ́ jáde pẹ̀lú bátànì lọ sí òkè àjà.
"Àlàmú!...... Àlàmú! Ṣé ìwọ rè é Àlàmú? ọtí àti sìgá?," Làbákẹ́ béèrè pẹ̀lú àìgbàgbọ́.
Àlàmú rẹ́rìn-ín pẹ̀lú àìbalẹ̀ àyà, ó sì tún sìgá rẹ̀ fà pẹ́ dáadáa. Ojú rẹ̀ ràn kankan. Báyìí èéfín sìgá pá a lórí, ó sì bẹ̀rẹ̀ ikọ́.
"Forí... foríjìmí Làbákẹ́... hùn... ṣo rí i... ṣo rí i... ẹ̀... ǹ..."
"Rí kíni?"
"Wobí!... Forí jì mí... orí jì mí ni mo sọ......ó yé....ó yẹ kí ó yé ẹ...ó dáa....mo ní........!"
"Kíni kí ó yé mi, Àlàmú kò lè yé mi! Kò lè yé mi láéláé"
Àlàmú ta gíẹ́gíẹ́ sọ́dọ̀ Làbákẹ́. Orúnkún rẹ̀ wọ́lẹ̀. Ó gbá Làbákẹ́ mú léjìká ó sì mì í tagbára tagbára. Orí Àlàmú ti wá ń yí po. Ó fẹ́ràn rẹ̀ báyìí. Ó ti gbàgbé gbogbo ìṣòro rẹ. Ìṣòro rẹ̀ ti yanjú - bayìi! Kò sí ìbànújẹ́ mọ́!
"Wò... wò mí dáadáa, arábìnrin... Kò sí ìṣòro, mi ò níì ṣòro......bí o ṣe ń wò míyìí......Bẹ́ẹ̀ ni....kò síì ṣòro fún.....fún........Àlàm....... Àlàmú láyé yìí."
Làbákẹ́ wojú ọkọ rẹ̀ pípọ́n, ó sì pariwo... ṣé yóò lù ú ni? Tàbí yóò fún un lọ́rùn pa? Ó dì í mú pẹ̀lú ọwọ́ líle, nígbẹ̀yìn, ó ṣe é ṣe kí ófún ìyàwó rẹ̀ lọ́rùn pa - kò sẹ́ni lè sọ.
"Má...má ṣe da ara rẹ láàmú...mo ní!Má ṣe.........da........ara...........rẹ láàmú......Arúgb....obìnrin," Àlàmú ká lòlò.
"Èmi? Arúgbó?"
"Ṣé o fẹ́ mọ̀.........mọ̀ mí? Èmi..........èmi? Àlàmú...............Èmi ni Àlàmú Ọláoyè. Bẹ́ẹ̀ ni. Ìwọ.....ta.......ta....... ni ọ́?
Obìnrin arúgbó lásán làsàn. Obìnrin arúgbó ráda.......rádaràda. Níbo?
Sọ fún mi, níbo.......ni mo ti pàdé rẹnígbà àkọ́........àkọ́kọ́............N kò pàdé rẹ rí! Ìwọ obìnrin arúgbó rádaràda............."
Àlàmú rẹ́rìn-ín, ó tú ọwọ́ rẹ̀ kúrò.......ó ṣe gììrì.........gììrì.......gbogbo ohun tó wà nínú agbẹ̀du rẹ̀ pátápátá ni óbì jáde. Ẹ̀wù ọrùn Làbákẹ́ ni óbì sí, ẹ̀wù náàsì rin kínkín.
Lẹ́yìn náà ni ó bẹ̀rẹ̀ si í húkọ́, bí ó ṣe húkọ́ yìí ni àwọn èsùn pàǹtí yòókù tí ó wà ní agbẹ̀du rẹ̀ ń jáde láti ẹnu àti ihò imú rẹ̀!
Àsìkòyìí jẹ́ àsìkò tí Làbákẹ́ kò lè gbàgbé láéláé. Kò fi ojú kan oorun rárá ní gbogbo òru, ó ń ro ohun náà pàtó tí ó lè máa ṣe ọkọ rẹ̀.
Ó ti máa ń gbọ́ tí ọkọ rẹ̀ dá sọ̀rọ̀ lójú oorun láìmọye ìgbà, ó ti gbọ́ ẹ̀rín abàmì tí ọkọ rẹ̀ ń rín níìgbà púpọ̀.
Nísinsìnyí, ọ̀rọ̀ Àlàmú ti di igbó igbó fí fààti ọtí mímu.........ọtí mímu àti igbó fífà.
Kíni nǹkan tí ó lè sọ ọ́ di ọ̀dájú báyìí? Dájú dájú nǹkankan ń kán. Ó sì gbọ́dọ̀ wádìí òtító...
Ó bẹ̀rẹ̀ èyí ní pẹrẹ, ó ń tẹ̀lé ọkọ rẹ̀ káàkiri inú ilébí i òjìjí. Fún ọjọ́ púpọ̀, ó ń tẹjú mọ́ ọn, ó ń wo ìṣesí rẹ̀.
Ó tẹ̀lé e lọ sí yàrá ìgbàlejò, ó sì ń bá a tàkùrọ̀sọ, ó tún sìn ín lọ sí ọgbà ìgbọ́kọ̀sí láti bá a fọ ọkọ̀ rẹ̀ ní ẹ̀hìn kùlé ilé wọn, wọ́njọ ń wà papọ̀ - Làbákẹ́ sì ń ṣàkíyèsí gbogbo ọ̀rọ̀ ẹnu rẹ̀.
Nígbàkugbà tí Àlàmú bá wọ ilé ìtọ̀, Làbáké náà ádúró nítòsí, á máa yọjú láti ibi ihò kọ́kọ́rọ́ ilèkùn ilé ìtọ̀.
Gbogbo ohun tí Làbákẹ́ ń rí gbà lọ́wọ́ ọkọ rẹ̀ gẹ́gẹ́ bí èsì sí gbogbo wàhálà rẹ̀ yìí kò ju gbígbin, kíkùn tàbí àkùdè gbólóhùn àti ọ̀rọ̀ júujùu.
Àlàmú á bẹ̀rẹ̀ gbólóhùn kan dáadáa, á sì dánudúró lójijì, pẹ̀lú òṣé, kíkùn tàbí ẹ̀rín.
"Mo ní láti wà níbè hùn hùn hùn......tí mo bá ha ha ha ha.........sì dé bẹ̀............"
"Bẹ́ẹ̀ ni, mo gbọ́dọ̀ lọ síbẹ̀ kí n ẹm.....ẹ̀ ṣàlàyé ìrísí ẹm.......ẹm........dúró ná, àrídájú kékeré kan hùn...hùn....hùn....hùn ṣe pàtàkì báyìí........mo ní ìrètí láti yíwọn lọ́kàn padà ẹm.....
Èyí jẹ́ nǹkankan láti sọfúnwọn.....ẹm ẹm......ó dáa.....jẹ́ kí ó wá.....wá.....títí dalẹ́ nígbà tí n......ẹm.....ẹm."
Kò sí ohun tí Làbákẹ́ lè ṣe láti jẹ́kí Àlàmú parí gbólóhùn rẹ̀. Bí ó bá ti fi gbogbo ara sọ̀rọ̀ bíi kíkan orí mọ́lẹ̀, kí ó nawọ́, kí ó kan tábìlì, ó ti parí gbólóhùn náà nìyẹn!
Àmọ́, Làbákẹ́ ti rí àrídájú kan mú jáde nínú gbogbo èyí, òhun tí ó sìfúnka mọ́ nìyí.
Gbogbo àkùdè gbólóhùn Àlàmú yìí níí ṣe pẹ̀lú lílọ sí ibìkan láti lọ rí ẹnìkan láti lọ mú ìlérí kan ṣe tàbí láti lọ ṣàlàyé nǹkan tàbí láti wá ojútùú sí ọ̀rọ̀ kan tàbí láti ta wọ́n lólobó nípa nǹkan...
Àlàmú ti tú ara rẹ̀ fó! Ó ní ìbéèrè láti dáhùn.
Làbákẹ́ rántí ẹ̀ẹ̀méjì péré tí ó ti bá Àlàmú jà nípa olólùfẹ́ ìkọ̀kọ̀, ṣùgbọ́n nígbà tí wọ́n wà ní Lọ́ńdọ́ọ̀nù ni èyí.
Lákọ̀ọ́kọ́, nítorí Josephine ọmọ ìlú Jàmáíkà, tí ó jẹ́ ògbólógbòó afikùnjó nílùú Lọ́ńdọ́ọ̀nù.
Làbákẹ́ sin Àlàmú lọ sí tíátà ní gbàgede Luchester láti lọ wòran ijó rẹ̀. Ó jẹ́ ìran tó dùn-ún wò. Josephine jó ijo náàdáadáa tó wú àwọn ènìyàn lórí. Inú Àlàmú dùn yàtọ̀ sí ti àwọn èrò ìwòran yòókù.
Làbákẹ́ wo Àlàmú lójú, ó sì rí ìfẹ́ Josephine lójú rẹ̀, ó sì kìlòfún un lójú ẹsẹ̀. Ó sì ti rò ó wí pé Àlàmú ti gbọ́ràn.
Ṣùgbọ́n lẹ́yìn ìgbà náà, Làbákẹ́ rí àwòrán Josephine mẹ́ta nínú àpò àyà aṣọ Àlàmú. Lọjọ́ míì ń Làbákẹ́ ká a ní ọgbà iṣẹ́re pẹ̀lú ọmọbìnrin náà.
Fún ọsẹ kan gbáko, ogun tútù wáyé láàárín Àlàmú pẹ̀lú Làbákẹ́. ṣùgbọ́n wọ́n parí ẹ̀ nígbẹ̀yìn gbẹ́yín.
Aáwọ̀ mìíràn tó tún wáyé láàárín wọn wáyé nítorí Caroline, akẹ́kọ̀ọ́ ìmọ̀-òfin láti ìlú Kẹ́ńyà.
Làbákẹ́ káwọn ní gbàgede Trafalgar láàárín gùngùn ìlú Lọ́ńdọ́ọ̀nù, wọ́n ń fi ẹyẹlẹ́ ṣere tíwọ́n sì ń ya àwòrán lábẹ́ ère Nelson ńlá!
Ó ké sí wọn láti inú ọkọ̀-akéròìlú tí ó ń gbé e lọ sí òpópónà Albany, ó fẹ́ kí wọ́n mọ̀ pé òun ti ká wọn.
Làbákẹ́ kò bá a jà, àfi ìgbà tí ó tún rí àwọn méjèèjì ní ọgbà ìṣeré Hyde, ní bi tí wọ́n ti jọ dúró, tí wọ́n sì fọwọ́ kọ́ ara wọn lọ́rùn, tí wọn sì ń tẹ́tí sí sọ̀rọ̀-sọ̀rọ̀ kan tí ó ń sọ̀rọ̀ ní kọ̀rọ̀ ọgbà ìṣeré náà.
Àlàmú sì ti sọ fún Làbákẹ́ wí pé òun ń lọ fún ìdánilẹ́kọ̀ọ́ ní kọ́lẹ́ẹ̀jì ní déédé ásìkò yẹn. Ásìkò náàsì ni Làbákẹ́ ká a ní kọ̀rọ̀ ẹjọ́-wẹ́wẹ́ tí ó jẹ́ ìlúmọ̀ọ́ká nílùú Lọ́ńdọ́ọ̀nù pẹlu Caroline. Ní ọjọ́ náà, gbegede gbiná!
Ó sì fẹ́ jọ ọ́ pé òpin ti dé bá ìbáṣepò wọn. ṣùgbọ́n nígbà tó yá, àwọn ọ̀rẹ́ Àlàmú nílùú Lọ́ńdọ́ọ̀nù dá sí ọ̀rọ̀ wọn, gbogbo rẹ̀ sì níì yanjú.
Làbákẹ́ tún sọjí pé ìlú Englandì nìyẹn.........................
Níhìn-ín orílẹ̀-èdè Nàìjíríà, kò sí ẹni tí ó lè fura sí... bóyá akọ̀wé Àlàmú níbi iṣẹ́. Akọ̀wé yìí ti gbé ìpè rẹ̀ lẹ́ẹ̀mejì ọ̀tọ̀ọ̀tọ̀, ìbéèrè "kí ni mo lè ṣe fún un yín?" rẹ̀ lórí aago ìpè rí Làbákẹ́ lára púpọ̀.
Ọmọbìnrin náà ti sọ èyí fún un pẹ̀lú ohùn àfojúdi àti àìbìkítà lẹ́ẹ̀mejì ọ̀tọ̀ọ̀tọ̀ náà, kò sì fẹ́ràn èyí.
Nígbà ìpè kejì ni Làbákẹ́ fẹ́ jágbe mọ́ ọn "Rárá Rárá! Dánu Dúró! O ò lè ràn mí lọ́wọ́! Ṣáàfún mi lọ́kọ mi. Gbé aago fún ọkọ mi kíá. Kí o sì fi wá sílẹ̀ kí a dá sọ̀rọ̀. Ó tán. O ò lè ràn mí lọ́wọ́ arábìnrin!
Làbákẹ́ tún lọ sí ọ́fíìsì Àlàmú lọ́jọ́ kan. Lọ́jọ́ náà ni ìráńṣẹ́ ọ́fíìsì Àlàmú sọ fún un pé "ọ̀gá ń ṣiṣẹ́ lọ́wọ́," kò sì fẹ́ kí ẹnikẹ́ni dí i lọ́wọ́. Làbákẹ́ ronú, kí ló lè máa ṣe?
"Jẹ́ kí ó mọ̀ pé Làbákẹ́ ni ó fẹ́ rí i!."
Làbákẹ́ gbọ́ ohùn wẹ́rẹ́ - wẹ́rẹ́ tí ó ń jáde láti ọ́fíìsì Àlàmú tí ẹ̀rọ amúlétutù wà........ẹ̀jẹ̀ sì rọ́ wọ inú iṣan rẹ̀.
"Lọ jíṣẹ́ fún un," ó sọ̀rọ̀, ó fẹ́rẹ̀ é máa pariwo. "Èmi ni ìyáàfin Àlàmú Ọláoyè." Òjíṣẹ́ náà sáré wọlé láti lọ jíṣẹ́, ní ìṣẹ́jú mìíràn, ó jáde láti lọ sọ fún Làbákẹ́ pé;
"Mọ̀mọ́, ọ̀gá ní kí ẹ .........kí ẹ ẹ̀m...ẹ̀m.......wọlé."
Làbákẹ́ fi ojú burúkú wo òjí ṣẹ́ náà, ó sì wọlé, ó rí ọkọ rẹ̀ àti akọ̀wé ní ipò tí ó fu ú lára. Akọ̀wé náà ń ko àwọn àpèkọ kan sílẹ̀, láti ṣètò ìwé àṣírí ọ́fíìsì kan tí ó ṣe pàtàkì. ẹyin ojú Làbákẹ́ pípọ́ n sun akọ̀wé náà di eérú.
Ó sì ń tẹ́tí, pẹ̀lú ìnira bí, Àlàmú ṣe ń sọ àwọn àlàyé tí akọ̀wé náà ń kọ sílẹ̀ ní kẹ́lẹ́kẹ́lẹ́ tí akọ̀wé náà ń kanrí mọ́lẹ̀, tí ó sì ń rẹ́rìn-ín músẹ́.
Nítorí náà, bí ọmọbìnrin kan bá wà nínú ìgbésí ayé Àlàmú, ó lè jẹ́ akọ̀wé olórí burúkú yìí.
Làbákẹ́ jọ̀wọ́ ara rẹ̀ fún ìpòruru ọpọlọ.
Iṣẹ́ náà ti ń sú u, ó sì fẹ́ sùn.
Ṣùgbọ́n orí ń fọ́ ọ gidi. Híhànrun wúwo láti inú yàrá Àlàmú ń jáde wá sí etí rẹ̀ tìbẹ̀rù-tìbẹ̀rù.
Dídún yìí borí ìdákẹ́ rọ́rọ́ òru bí i ọkọ̀ àjàgbé tí ìjánu rẹ̀ ti ṣí sílẹ̀, ó sì wọ Làbákẹ́ ní akínyẹmí ara bíi ayùn ẹlẹ́gbà tí ó ba igbó jẹ́.
Àlàmú sùn falala nígbà tí ó fi tiẹ̀ dí gbogbo ayé lọ́wọ́!
Ohùn ìmáàmù já geere lórí ariwo ẹ̀rọ amóhùndúngbẹ̀mù ní kùtùkùtù òwúrò ọjọ́ kan, tí ó ń pe àwọn ẹrú Ọlọ́run láti wá kírun.
"Ẹ̀yin ọmọ Ànọ́bì ẹ dìde ń lẹ̀ kẹ́ẹ ké pe Allah
Kí ẹ sì wọ Al-jọ́n-ń-nà
Ibi àlàáfíà àti ìbùkùn ayérayé
Ṣùgbọ́n ẹ̀yin ọmọ àṣètán-ń-nì, ẹ sùn lọbí igi
Kí a sì tì yín sí Jáà-nọ́n-mọ̀
Ilé ẹkún àti ìbànújẹ́ ayérayé."
Ní irú àsìk òyìí, àwọn ènìyàn díẹ̀ ni wọn ti máa ń gbaradì láti gbìyànjú àti dìde.
Bóyá ìdá mẹ́wàá nínú ọgọ́rùn-ún àwọn ẹlẹ́sìn náà. Pẹ̀lú ìlọ́ra ni àwọn díẹ̀ wọ̀nyí á fi ìnira wọ́ dé àwọn mọ́ṣáláṣí tí ó wà nílùú - pẹ̀lú ìpéǹpéjú wọn tí ó ṣì wúwo fún oorun.
Àwọn ènìyàn yòókù tí wọ́n sùn kalẹ̀bí igi ni ìparun dé bá! Èyí túmọ̀ sí pé ẹnu ibodè Jáà-nọ́n-mọ̀ ni èrò á ti kún fọ́fọ́ títí wọ inú lọ́hùn-ún, lọ́jọ́ ìdájọ́!
Ohùn ìmáàmù jáde dáadáa, ó sì gún ìdákẹ́rọ́rọ́ òwúrọ̀ kùtùkùtù tútù. Làbákẹ́ wo aago.........aago márùn-ún ti fẹ́rẹ̀ ẹ́ lù. Bẹ́ẹ̀ ni aago márùn-ún.
Ó jọ àsìkò tí ó yẹ láti bá Àlàmú sọ̀rọ̀. Láti bi í ní àwọn ìbéèrè díẹ̀, àsìkò tí ó dára jù láti fún un ní ìdánilẹ́kọ̀ọ́ abẹ́lé tó péye.
Ìdákẹ́rọ́rọ́ tí ó péye ṣì wà nínú ilé báyìí. Ohun tí ó sì ń dún sí etí Làbákẹ́ ni ti aago ìdágìrì tí ó ń dún láti rọ́pò ìṣẹ́jú àáyá.
Làbákẹ́ wọ yàrá Àlàmú láì kan lẹ̀kùn, ó sì rí ohun ìyálenu ìjayà tí ó tóbi jù láyé rẹ̀! Àlàmú kò sí ní ilé! Inú yàrá ṣófo! Ó sáré wọ inú ilé-ìwẹ̀ àti ilé-ìgbẹ́. Kò sí àmì pé ọkọ rẹ̀ wà nítòsí!
Ọgbà ìgbọ́kọ̀-sí ti ṣófo. Làbákẹ́ dúró tìyanu-tìyanu fún ìgbà díẹ̀, láìmọ ohun tí ó fẹ́ ṣe...............................
Ní alẹ́ àná, ó rántí pé òun kí ọkọ òun pé "ó dàárò" kí ó tó lọ sùn. Àlàmú sì kanrí mọ́lẹ̀ ní ìdáhùn tí ó sì gbọ́ dídún bí ó ṣe ń ti ilẹ̀kùn nígbàtí ó ṣe díẹ̀, nígbà tó sì yá, ohùn híhanrun rẹ̀ ló ń gbọ́.
Nísinsìnyí, Àlàmú ti jáde láì dágbére, kò jẹ́ kí ó mọ èrò ọkàn rẹ̀. Láìsí àní-àní ọ̀dọ̀ olólùfẹ́ ìkọ̀kọ̀ rẹ̀ ni ó lọ ní àsìkò yẹn. Afẹ́fẹ́ òwúrọ̀ náà tutù, ìmí-ẹ̀dùn owú sì mú Làbákẹ́ lójijì tí ó sì wá ń ṣàfẹ́rí ọkọ rẹ̀ ju ti tẹ́lẹ̀ lọ. Ara rẹ̀ ń wà lọ́nà lemọ́lemọ́, láìlè mú u mọ́ra.
Ó ń ro bí ọkọ rẹ̀ ṣe ma máa dì mọ́ olólùfẹ́ ìkọ̀kọ̀ rẹ̀ ní òwúrọ̀ tútù yìí, ó sì gbé itọ́ mì. ṣùgbọ́n kì í ṣe ohun tó ṣe kókó nìyẹn.
Làbákẹ́ padà sí yàrá rẹ̀ tó dá wà. Ìdáwà yìí pọ̀ tóbẹ́ẹ̀ pẹ̀lú bí Tinú kékeré ṣe wà nínú yàrá! Ódúró pẹ̀lú sùúrù. Ìṣẹ́le yìí ti fi kún àwọn ìbéèrè ti Àlàmú ní láti dáhùn sí.
Nígbà tí ilẹ̀ mọ́ dáadáa lọ́jọ́ náà ni nǹkan bíi aago mẹ́wàá, Làbákẹ́ gbọ́ ohùn ọkọ̀ ayọ́kẹ́lẹ́ Àlàmú . Nígbà tó ṣe díè, Àlàmú fún rarẹ̀ ti ń kan ilẹ̀kùn. Pẹ̀lú ara gbígbọ̀n, Làbákẹ́ lọ sí ẹnu ọ̀nà, ó sì rí i pé Àlàmú nìkan kọ́ ló wà ní bẹ̀. Àwọn Ọkùnrin méjì mìíràn wàpẹ̀lú rẹ̀. Wọ́n ń súnmọ́ ọn típẹ́típẹ́ bí ó ṣe ń wọ inú ilé.
Làbákẹ́ wo Àlàmú pẹ̀lú ẹ̀mí ìbéèrè. Lẹ́yìn náà ni ó gbé ojú rẹ̀ kúrò tí ó kọjú sí àwọn Ọkùnrin méjì tí ó sìn ín wọlé pẹ̀lú ìrújú. Àwọn ọkùnrin méjì náà dá wíwò Làbákẹ́ padà pẹ̀lú àfojúdi fún un. Lẹ́sẹ̀ kan náà, ni Làbákẹ́ kórira wọn.
Àwọn Ọkùnrin yìí ni ọmọ ìgboro ìlú. Àwọn Ọkùnrin tí ènìyàn gbọ́dọ̀ ṣọ́ra láti máa bá ṣe- wọ́n tóbi, wọ́n fẹ̀ láyà, wọ́n sì ní iṣan.
Bẹ́ẹ̀ ni. Àwọn ọkùnrin ìgboro ìlú. Irú àwọn tí wọ́n máa ń la òógùn líle nígbà tíwọ́n bá ń gún irin nínú ṣọ́ọ̀bù tí wọ́n bá jẹ́ alágbẹ̀dẹ tàbí alágbẹ̀dẹ wúrà.
Irú àwọn Ọkùnrin tí wọ́n ń wa ọkọ̀ àjàgbé ẹlẹ́rù wúwo àti táńkà epo-rọ̀bì láti Ìbàdàn sí Kánò àti Màìdúgùríní àríwá jíjìn pẹ̀lú àwọn obìnrin alágbèrè tí wọn á sanwó fún láti sìn wọ́n lọ.
Irú àwọn ọkùnrin yìí ni wọ́n ń wa ọkọ̀ kabú-kabú, bọ́lẹ̀kájà tàbí dáńfó wọn káàkiri òpópón àtí wọ́n ń dá kún ìṣòro ariwo ìgbòkè-gbodò ìlú, irú àwọn ọkùnrin yìí ni wọ́n ń wọ aṣọ tapolíìnì dídọ̀tí ní gbàdede ṣọ́ọ̀bù àwọn atọ́kọ̀ṣe, wọ́n á wá di àwọn ohun èèlò ìrìn bíi ṣísúùlù, sípánà, bóòtù àti irinṣẹ́ ìtúbóòtù, pẹ̀lú òórùn òróró búréèkì àti ẹ̀rọ ọkọ.
Bẹ́ẹ̀ ni, irú àwọn ọkùnrin tíwọn á múra dáadáa, tíwọn á sì fín òórùn dídùn sára lẹ́yìn tí wọ́n bá ti siṣẹ́ àṣekára ọjọ́ náà tán, wọn á wá máa jùrù sí orin fújì lábẹ́ iná dídán níwájú ṣọ́ọ̀bù onígbàjámọ̀ tàbí níwájú ile-ìtàjà rẹ́ kọ́ọ̀dù lójúòpópón àìgboro - wọ́n á wá dẹnu ìfẹ́ kọ àwọn ọmọbìnrin ìgborotó bá rìn kọjá...............
Àwọn Ọkùnrin ìgboro ìlú.
Irú àwọn ọkùnrin yìí ni ó wọlé wá pẹ̀lú Àlàmú , méjì irúwọn.
Làbákẹ́ wo àwọn àlejò ọkọ rẹ̀ yìí tìfura tìfura.
Kí ni ìbáṣepò Àlàmú pẹ̀lú irú àwọn ènìyàn yìí?
Ṣé kò léwu kí àwọn ènìyàn lásán kan tí wọn kò mọ̀ máa wọ irú ilé bíi tiwọn?
Àwọn ọlọ́ṣà àti àwọn afipábánilòpọ̀ pọ̀ káàkiri ìgboro ní àsìkò yìí.
Ìjábọ̀ ìwé-ìròyìn ojoojúmọ́, ń sọ̀rọ̀ nípa àwọn oníjàgídí jàgan yìí, tí wọ́n ń ṣe èyí tó wù wọ́n káàkiri ìlú.
Àkókò yìí ni àwọn ògbólógbòó ọlọ́ṣà ń wá sí ilé ní ojúmọmọ, wọ̣n á kọ́kọ́ ṣe ara wọn lálejò pẹ̀lú ìgò otí tí ó bá wà nínú ẹ̀rọ amómitutù yín kí ó tó di wí pé wọ́n kò sí "iṣẹ́" tíwọ́n wá ṣe.
Àkókò tí alọkólóhunkígbe á tàka gba kọ́kọ́rọ́ àti ìwé ọkọ̀ rẹ̀ sílẹ̀ tàbí kí o jẹ ìyà ńlá.
Àkókò tí wọ́n lèní kí o kó gbogbo owó àpò rẹ tí o ṣiṣẹ́ kárakára fún sílẹ̀, pẹ̀lú ìbọn tí wọ́n dà kọ ihà rẹ torótoró!
Èyí ni àsìkò tí àwọn ògbólógbòó ọlọ́ṣà á pè láti kéde ọjọ́ àti àsìkò tí wọ́n ń bọ̀ láti wá "kí i yín," wọ́n á kọ lẹ́tà pé kí o gbaradì láti gba àlejò àwọn, wọ́n sì lè tún sọ iye àlejò tí ẹ ó máa retí!
Àsìkò tí olè ń kojú ìbọn ní gbàgede Pólò tí wọn ó sì máa rẹ́rìn-ín, wọn á ní kí àwọn ènìyàn wọn túraká kí wọ́n sì tọ́jú ara wọn.
Kì í ṣe sísú nìkan ni ìrísí àwọn àlejò Àlàmú sú Làbákẹ́, ó bà á lẹ́rù kọjá òye rẹ̀.
"Ẹ káàárò ìyá"
"Ẹ káàárò ìyá" - àwọn méjèèjì ńkí Làbákẹ́.
Ojú wọn ń wò káàkiri inú yàrá ìgbafẹ́ wọn, tí wọ́n sì ń fojú gán-án-ní gbogbo ohun tó wà níbè láàárín ìṣẹ́jú àáyá.
Kí ó tó di wí pé Làbákẹ́ ráyè láti dáhùn kíkí wọn, Àwọn Ọkùnrin náà ti mú ìjókòó ní ti wọn.
Àlàmú náà si ti sáré wọ inú yàrá rẹ̀ bóyá láti lọ wá nǹkankan tàbí láti lọ mú nǹkankan fún àwọn ọkùnrin náà, Làbákẹ́ kò lè sọ.
Rírí ni gbígbàgbọ́ - Làbákẹ́ sì tẹ̀lé ọkọ rè wọ yàrá.
Láàárín ìṣẹ́jú kan, ó ti wà níwájú ọkọ rẹ̀, ódúró ní ìfojú-rin-jú pẹ̀lú rẹ̀, ó ń retí àlàyé.
"Ta ni àwọn ẹni yìí Àlàmú ? Kí ni ìdí tíwọ́n fi wà níbí? Kí ni ìtumọ̀ gbogbo èyí tí ò ń ṣe yìí?
"Dúró ...dúró Làbákẹ́...mo mú awọn ọkùnrin méjì náà wá," Àlàmú bẹ̀rẹ̀ pẹ̀lú ọ̀rọ̀ kẹ́lẹ́kẹ́lẹ́, "láti wá ṣe àtúnṣe fáànù olókè, ẹ̀rọ amómitutù àti ẹ̀rọ amóhùn-màwòrán. Kò sí nǹkan mìíràn Làbákẹ́."
Làbákẹ́ wo ọkọ rẹ̀ tìfura tìfura. Kí ni ìdí tí ó fi ní láti sọ̀rọ̀ kẹ́lẹ́kẹ́lẹ́? Kí ni ìdí tí ó fi ní láti sáré wọ yàrá rẹ̀ báyẹn?
Kíá, awọn àlejò ti bẹ̀rẹ̀ iṣẹ́. Ní ìkọ̀ọ̀kan, wọ́n bẹ̀rẹ̀ si í tú awọn nǹkan náà sílẹ̀. Wọ́n gbé awọn ohun èèlò yìí wò fún bí i ìṣẹ́jú díẹ̀, ìṣẹ́jú mẹ́wàá tàbí jùbẹ́ẹ̀ lọ.
Nígbẹ̀yìn gbẹ́yín, wọ́n bẹ̀rẹ̀ si í gbé awọn nǹkan wọ̀nyí kúrò nínú yàrá ìgbàlejò.
"Kí ló ṣe ẹ̀rọ amómitutù?," Làbákẹ́ béèrè
"Nǹkan ńlá,"Àlàmú dá a lóhùn"
"Kí ni wàhálà náà Àlàmú, tí n kò mọ̀ nípa rẹ̀?"
Làbákẹ́ ṣàkíyèsí bí àwọn ọkùnrin méjì yẹn ṣe ń fi ojú bá ara wọn sọ̀rọ̀. Ó ti káwọn níbi tí wọ́n ti ń tẹnu bọ ara wọn létí tí wọ́n sì ń kan orí mọ́lẹ̀ lọ́nà tí ó lè fu ènìyàn lára láìpẹ́ yìí.
"Ẹm...Ẹm...." Àlàmú tún ọ̀nà ọ̀fun rẹ̀ ṣe, "Àná ni mo ṣàkíyèsí àárẹ̀ tó dé bá a Làbáké."
Ó bẹ̀rẹ̀ pẹ̀lú ohùn rẹ̀ tí kò dánilójú tí ó sì lè, "Ẹm...Ẹm.....hùn bí mo ṣe di ẹ̀rọ amómitutù náà mú, tí mò ń wá omi tútù, ń ṣe lara mi ṣe gìììrìgì lójijì Làbáké......hùn......hùn bíìgbà tí mo di wáyà agbẹ̀mí mú.
Mo fẹ́rẹ̀ ẹ́ gan pa lánàá. O ti sùn lo Làbákẹ́ mo sì ti......em...em mi ò sì fẹ́ ẹm......ẹ̀m.....ẹ̀." Ó parí gbólóhùn yìí pẹ̀lú ẹ̀rín ìjániláyà.
"Nǹkan tún ń ṣe ẹ̀rọ amóhùn-máwòrán náà, Àlàmú ?
"Bẹ́ẹ̀ ni Làbákẹ́. Àwòrán bàìbàì nígbà gbogbo...
ṣe o ò rí i tẹ́lẹ̀ ni? Dídún ẹ̀ náà kò dáa tó...
Àti pé........ẹ̀m.........ẹ̀m..........ẹ̀........hù"
ṣe bẹ́ lo ṣe buru to
Bẹ́ẹ̀ ni......Bẹ́ẹ̀ ni......Bẹ́ẹ̀ ni......ṣe o o rí ti fáànù alásomájàyẹn... ẹ̀m...ẹ̀m.... Nǹkankan ń ṣe ẹ̀rọ tí ó gbé iná wọ̀ ọ́. Nọ́ọ̀tù méjì mẹ́ta kan náà kò sí lára àwọn ọwọ́ rẹ̀. Ìdí tí a fi ń gbọ́ ariwo han-n-ran han-n-ran nígbà gbogbo nìyẹn'.
Irọ́ ńlá! Kókó kan rè é láti fà pẹ̀lú Àlàmú . Làbákẹ́ ṣe tán láti bá a jiyàn ìyẹn.
Ṣùgbọ́n nígbà tí ó rí àwọn ọkùnrin méjì náà níta tí wọ́n ń kó àwọn ẹrù náà sínú ọkọ̀ọ̀ fáànù ńlá, ó tètè bèèrè.
"Nísinsìnyí Àlàmú , kí ló ń ṣẹlẹ̀? Ṣé àwọn ọkùnrin yìí fẹ́ máa gbé gbogbo àwọn ohun èèlò náà lọ ni?"
"Bẹ́ẹ̀ ni, Làbákẹ́," Àlàmú tètè dáhùn pẹ̀lú ojú tó ń fi ìgboyà hàn, "Wọ́n ní láti gbé wọn lọ - fún ẹm...ẹm... àwọn ètò tó... ẹ̀m... ẹ̀m...
Làbákẹ́ wo ojú ọkọ rẹ̀ pẹ̀lú àìgbàgbọ́. Ó tẹjú mọ́ ọn rorooro. Tí ó ń fi wá èrò ọkàn rẹ̀! Ojú ti Àlàmú, ó la ẹnu rẹ̀ gbayawu, bí i ti ìkoòkò, ó sì bú sí ẹ̀rín. Ohùn rẹ̀ rin lẹ̀bí àrá, ó milẹ̀ tìtì fẹ́rẹ̀ ẹ́ dé ìpìlẹ̀ ilé náà.
Ha......ha......ha......hun....hun.........fi wọ́n lẹ̀......ha......ha.....hun hun...
Làbákẹ́ fẹ́ pariwo. Irú ẹ̀rín abàmì wo rè é? Kíló le tóyìí? Kíni gbogbo àwọn ìtàn gígùn yìí wà fún? Ariwo han-n-ra han-n-ran lára fáànù olókè? Kò gbọ́ ọ rí! Àwòrán bàìbàì lórí ẹ̀ró amóhùn-máwòrán? -Kò ríi rí!
Gìrì iná lára ẹ̀rọ amómitutù lálẹ́ àná? Ó mà ṣíwájú rẹ̀ sùn! Kíwá ni gbogbo eléyìí? Kò sí ohun mìíràn àfi wèrè pọ́n-ń-bélé.
Làbákẹ́ dìídì tiraka láti dá omi ojú tí ó ti péjọ sí ojú rẹ̀, tí ó ti ń ṣe ìran rẹ̀ bàìbàì padà.
Ṣùgbọ́n nígbà tí aruwo ẹ̀rín Àlàmú mìíràn tún dé etí ìgbó rẹ̀ láti yàrá Àlàmú, ó gba omi ojú wọ̀nyí láàyè láti yára ṣàn wá sí ẹ̀rẹ̀kẹ́ rẹ̀ láìdáwọ́dúró.
Bóyá o ti ń to ilé fún obìnrin mìíràn ní ìgboro. Ó sì tún mọ̀ọ́mọ̀ mú àwọn ọkùnrin ìgboro méjì yìí wá láti wá ṣe àṣepé ìtànjẹ rèf ún Làbákẹ́.
Ṣùgbọ́n ẹ̀rín abanilẹ́rù ọkọ rẹ̀. Ó sì ń dún sí i lọ́pọlọ tí ó sì ń dún síi bíi agogo ẹgbẹ̀rún lẹ́ẹ̀kan náà. Orí bẹ̀rẹ̀ si ífọ́ ọ gidi bíìgbà tó fẹ́ là síméjì.
Nínú àwòrán tíwọ́n gbé kọ́ ògiri níwájú rẹ̀ gan-an ni Àlàmú wà, bí ó ṣe di ọwọ́ rẹ̀ mú tìfẹ́-tìfẹ́ lọ́jọ́ ìgbéyàwó wọn pẹ̀lú ẹ̀rín ìdùnnú lójú rẹ̀. Órẹwà púpọ̀. Ẹ̀rín àtọkànwá, ẹ̀rín tòótọ́.
Ní alẹ́ àkọ́kọ́ lẹ́yìn ayẹyẹ ìgbéyàwó olówó iyebíye tíwọ́n ṣe, Àlàmú pariwo síi pẹ̀lú ayọ̀.
"Làbákẹ́........ Làbákẹ́.........àlá wa ti ṣẹ! Wo bí àlá wa ti ń ṣẹ lónìí! Ìjákulẹ̀ ti dé bá àwọn pẹ̀gàn-pẹ̀gàn.
Làbáké - ìwọ náà ṣáà rí i. Láti ìsìnyí lọ, ẹnikẹ́ni kò lè wọ àárín wa mọ́."
Láìsí àní-àní, èyí ń bá àwọn tí wọ́n ní i lọ́kàn pé ìgbéyàwó yìí kò ní wáyé - láì yọ ìyá Àlàmú sílẹ̀.
Ìyá náà kò fara mọ́ ìbáṣepò ọmọ rẹ̀ pẹ̀lú ọmọbìnrin tí ó wá láti ẹ̀yà mìí ràn yìí, ọmọbìnrin tí ó dá ṣáṣá tó sì já fáfá - bí i ẹnu abẹ́rẹ́; ọmọbìnrin ẹlẹ́jọ wẹ́wẹ́ yìí; tí ó kàwé gan-an tí ìgbéraga sì ti gùn.
Àwọn ẹbí Àlàmú fẹ́ obìnrin tí yóò fún ọmọ lọ́mú lámuyó ní gbogbo ìgbà, obìnrin tí ẹ̀yìn rẹ̀ gba ọ̣mọ̣, tí yóò ró ìró gírígírí tí á sì fún ọ̀já mọ́ ọ̀n; obìnrin tí yóò lè kọ àwọn orin ìrẹmọlẹ́kún pẹ̀lú ohùn dídùn láti lè rẹ ọmọ tẹ́.
Ṣùgbọ́n Àlàmú ọmọ wọn kò rí i bí wọ́n ṣe ń rí i, ó sì tẹ̀síwá jú nínú ìbáṣepọ̀ rẹ̀ pẹ̀lú Làbákẹ́.
Ẹ̀sùn pé Làbákẹ́ ti ka "ìwé tó pòjù" ló yà á lẹ́nu jù.
Pàápàá, bí ó bá rán tí bí Làbákẹ́ ṣe pa kọ́ọ̀ sìi ṣẹ́ akọ̀wé rẹ̀ tì ní Lọ́ńdọ́ọ̀nù tí ó ṣe àwáwí pé ìwé ti pọ̀jù fún òun láti kà.
Ó rántí bí wọ́n ṣe dìjọ jókòó fẹnu kò sí i pé kí Làbákẹ́ lọ ṣe kọ́ọ̀sì aṣerun lóge àti oge ṣíṣe níbi tí ó ti jàjà gba ìwé-ẹ̀rí Dípúlómà.
Àlàmú fi gbogbo èyí sí inú ara rẹ̀. Kò bá àwọn ènìyàn rẹ̀ jiyàn.
Ó kàn tẹ̀síwájú pẹ̀lú ohun tó ní lọ́kàn.
Kò sọ fún wọn pé Làbákẹ́ kì í ṣe obìnrin onìwée púpọ̀, kò sọ ọ́fún wọn pé aṣara lọ́sọ̀ọ́ tó kọ́ṣẹ́-mọṣé ni.
Àlàmú kò sọfún àwọn ènìyàn rẹ̀ pé ó ti gba àmì ti rẹ̀gẹ́gẹ́ bí i aṣaralọ́ṣọ̀ọ́ nílùú Lọ́ńdọ́ọ̀nù.
Kò sí ẹni tí ó rí gbogbo àwọn magasíinì àti ìwé ìròyìn tí Làbákẹ́ ti fara hàn gẹ́gẹ́ bíi omidan ológe àwòmáleèlọ.
Ènìyàn kan ṣoṣo tó mọ̀ nípa gbogbo èyí ni Àdìó, ọ̀rẹ́ tímọ́tímọ́ Àlàmú tí ó jẹ́ akẹ́kọ̀ọ́ ìmọ̀-òfin nígbà náà ní Lọ́ńdọ́ọ̀nù.
Díẹ̀ ló kù kí ìyá Àlàmú mọ irú iṣẹ́ tí Làbákẹ́ yàn láàyò láyé rẹ̀, lọ́jọ́ tí ó ń wo àwòrán inú ìwé ìfàwò ránsí rẹ̀ ní kété tí wọ́n ṣe ìgbéyàwó.
Hùn hùn, ṣé ìyàwó rẹ rè é Àlàmú?
Ṣé Làbákẹ́ rè é? ìyá àgbà náà ń bèèrè, ó nawó sí àwòrán ọmọbìnrin tí ó wọ ṣòkòtò jíǹsì tó lẹ̀ mọ́ ọn lára típẹ́ típẹ́ pẹ̀lú èwù péńpé tó fàyàá lẹ̀, ó sì rẹ́rìn-ín músẹ́.
Àlàmú wò ó dáadáa, kì í ṣe fún ìdánimọ̀ ṣùgbọ́n fún pípọ́n ẹwà rẹ̀ lé. Bẹ́ẹ̀ ni, Làbákẹ́ ni - pẹ̀lú ìdúró tó wuni. Tí gbogbo ibi tó lápẹẹrẹ lára rẹ̀ gírígírí hàn kedere.
Àwòrán Làbákẹ́ tí ó gba àmì ẹ̀yẹ ipò kìn-ín-ní nínú ìfigagbága magasíìnì Lọ́ńdọ́ọ̀nù nìyẹn.
Àwòrán tí wọ́n gbé sí ojú magasíìnì "Man"s world."
Àwòrán tí ó pa ẹgbẹ̀rún méjì pọ́n-ùn bìrìtì kó sápò Làbákẹ́ tí ó sì yọrí sí lẹ́tà ìbu-ọlá-fún tó lé ní igba láti ọ̀dọ̀ àwọn òǹkàwé magasíìnì "Man"s world" tó mọ rírì káàkiri gbogbo Íngílandì.
Wọ́n ń fẹ́ àdírẹ́sì. Wọ́n ń fẹ́ gbé e lọ jẹ oúnjẹ ọ̀sán, oúnjẹ alẹ́, láti jọ lọ ya àwòrán. Wọ́n ń fẹ́ gbà á lálejò, wọ́n ń fẹ́ fi àwòrán ráńṣẹ́ sí i àti bẹ́ẹ̀ bẹ́ẹ̀ lọ.
Màmá tẹ̀síwájú pẹ̀lú ọ̀rọ̀ rẹ̀, "wò ó Àlàmú, ìyàwó rẹ kì í bo àyà. Ó ń ṣí ọmú rẹ̀ sílẹ̀.
Kò yẹ kí obìnrin ṣe eléyìí. Ìwọ fún ra à rẹ kò lè sọ fún ìyàwó rẹ kí ó de bọ́tíìnì aṣọ rẹ̀ dáadáa...."
Màmá tún ṣí ojú ìwé mìíràn nínú ìwé àwòrán náà:
"Wá wò ó Àlàmú, wo ìyàwó rẹ bí ó ti ṣí ikùn sílẹ̀. Wo bí Làbákẹ́ ṣe yẹ itan, wo bí ó ṣe na ẹsẹ̀.
Màmá tún ṣí ojú ìwé mìíràn, ó sì pòṣé pẹ̀lú ìrira bí ojú rẹ̀ ṣe ń rí àwọn àwòrán mìíràn.
"Wo òmíràn tó burú jáì... Wo ìyàwó rẹ bí ó ti ń yí ní ilẹ̀ẹ́lẹ̀ tí ó sì ju ẹsẹ̀ kan sókè.
"Wo eléyìí,......àti ......eléyìí náà!." Màmá ju ìwé àwòrán Làbákẹ́ sílẹ̀pẹ̀lú ìbànújẹ́, ó hàn pé eléyìí kọ̀ tẹ́ ẹ lọ́rùn.
Ìbáṣepò rẹ̀ pẹ̀lú Làbákẹ́ kò dán mọ́rán rárá.
Ìgbàkigbà tí wọ́n bá pàdé, ọ̀rọ̀ wọn máa ń dà bíi òwe "Àáyáà ti Ògúngbè," ọdẹ ni Ògúngbè, ó gẹ̀gùn sílẹ̀ de àáyá.
Bí àáyá ti ń bọ̀, ó kóra ro, nítorí pé ó fura pé ewu ń bẹ nítòsí. Ó nàró, ó wò yíká.
Ògúngbè tó ń dúró dè é bẹ̀rẹ̀ mọ́lè. Nígbà tí àáyá kò rí nǹkan abàmì, ótún bẹ̀rẹ̀ mọ́lẹ̀. Ògúngbè tí ó ń ṣọ́ ọ náà nàró, ó ń gbaradì láti yìn ín ní bájínátù.
Ìhùwàsí àti ìṣesí Màmá kò ṣe Làbákẹ́ ní nǹkan. Kò tiẹ̀ mì ín rárá. Ó ń fara mọ́ gbogbo ìwà màmá, inú Àlàmú sì dùn pé kò sí ìjà kankan.
Ìyálenu ni pé gbogbo wàhálà Làbákẹ́ kò nínǹkan ṣe pẹ̀lú màmá tàbí ẹlòmìíràn. Bí kò ṣe ọkùnrin tó gbé e wọlé fún "ìgbà tó dára àti ìgbà tó burú."
Àlàmú ń ṣe gbogbo ohun tó ṣeéṣe láti bíi nínú, láti dà á láàmú.
Ó ń mọ̀ọ́mọ̀. Ó ti bẹ̀rẹ̀ si ímu ọtí, ó sì ń fa sìgá.
Kò lè gba ẹ̀rí rẹ̀ jẹ́ mọ́. Oríṣìírísìí àwọn ènìyàn ni ó ti ń bá rìn - àwọn oní jàgídíjàgan, àwọn tíì wọn ṣà ìdáni lójú - irú àwọn ọkùnrin ìgboro.
Ẹ̀rín ìkoòkò afiniṣẹ̀sín ni Àlàmú máa ń fi dojú kọ ọ́ ní gbogbo ìgbà.
Kí ni nǹkan tó ń pa Àlàmú lẹ́rìn-ín nípa rẹ̀? Kí ni ìdí tó ṣe ń fi òun ṣe yẹ̀yẹ́?
Ẹ̀ṣẹ̀ wo ni òun dá gan an? Kòsí èyi to wa sọkan rẹ̀. Kí ó tiẹ̀ lọbẹ́ẹ̀ tàbí kí ó pẹ̀tù sí i nínú. Ní ìlòdì sí èyí, á máa wò ó. Ádúró de ohun tí yóò jẹ́ àbájáde ìṣe wèrè tí ó ń ṣe lọ́wọ́.
Làbákẹ́ náà kìí pẹ́ bínú. Kò níì gbàsára, òun náà sì le.
Ó lèbínú tàpa sáṣẹ. Ó mọ bí wọ́n ṣe ń fi ojú pípọ́n hàn kí ó sì fi ẹ̀rín ṣẹ̀sín ènìyàn.
Tí nǹkan bá ń tẹ̀síwájú lọ báyìí láàárín wọn, ó mọ nǹkan tó lè ṣe, kì í kúkú ṣe aṣiwèrè.
Àlàmú kò sì gbọ́dọ̀ dá a lẹ́bi fún ohunkóhun tí yóò jẹ́ àṣẹ̀yìn bọ̀ nǹkan tó ń ṣẹlẹ̀.
Nílé, Làbákẹ́ ti wá ń báìgbà yí, ó ń ṣọ́igbá rẹ̀, ó sì ń mú inú ara rẹ̀ dùn pẹ̀lú Tinú àti Sènábù.
Àwọn yìí ni wọ́n ńdúró tìí nígbàkugbà tí Àlàmú bá ti yọ́ lọ gbádùn ayé níì gboro pẹ̀lú olólùfẹ́ ìkọ̀kọ̀ rẹ̀ - olólùfẹ́ rẹ̀ tí ó ń toléfún lọ́wọ́.
Ẹ̀rọ amómitutù, amóhùn-máwòrán àti fáànù olókè ti ṣáájú rẹ̀ lọ. Bóyá àwọn àga ni yóò kàn, gáàsì ìdáná ti gbogbo rọ́ọ̀gì àti kápẹ́ẹ̀tì..........
Tó bá yá lọ́jọ́ kan, á wá ṣàkíyèsí pé Àlàmú fúnrare ti lọ, tí kò sí ní padà wá mọ́ láé.
Kí ni ẹ̀ṣẹ̀ rẹ̀ gan-an tí Àlàmú fi wá fẹ́ figi gún àjọṣepọ̀ wọn.
Ìfòpinsí ìgbéyàwó lábẹ́ òfin gbọ́dọ̀ ní àtì lẹ́yìn, ìdí abájọ tí ó mún ádóko ní ilẹ́ ẹjọ́, láì jẹ́ bẹ́ẹ̀ ilé-ẹjọ́ á sọwọ́ ẹjọ́ náà sílẹ̀, wọ́n á díye lé olùfìsun láti san.
Òun gan an ni óyẹkí ó pé Àlàmú lẹ́jọ́fún ìkọ̀sílẹ̀ ìtànjẹ.
Láìsí àní-àní, irú ẹjọ́ bẹ́ẹ̀ rọrùn láti borí.
Kò níí nílò agbẹjọ́rò kankan láti ro irú ẹjọ́ bẹ́ẹ̀.
Á fi ìdí rẹ̀ múlè, tí kò sì ní í sí iyè méjì nípa rẹ̀. Àlàmú yóò sì jẹ̀bi, wọn á sì bá a wí.
Ṣé Àlàmú ń kó kúrọ̀ nílé lóòótọ́ ni?
Nǹkan abàmì bí i Ìtàn-Àròsọ.
Ṣùgbọ́n ṣé kò lè ṣe é ni?
Ṣé ìwọ gbẹ̀rí ọkùnrin jẹ́ ni? O mà ń tan ara rẹ̀!
Nítorí kò sí nǹkan tí ọkùnrin ò lè ṣe láì nááni nígbà tí nǹkan tó tàsé bá ṣẹlẹ̀.
Ọ̀dájú ọkùnrin lẹ̀ kọ̀ láti yọjú sí ibi kóòtù ìgbéyàwó lọ́jọ́ ìgbéyàwó rẹ̀!
Áwọ́gi lé ayẹyẹ ìgbéyàwó láì jẹ ẹnikẹ́ni lẹ́bẹ̀! Ọkùnrin! Lẹ́yìn ìgbádùn ọtí, ọkùnrin lè sùn gbalaja sí àárín títì kí ó ní kí ọkọ̀ tí ó ń bọ̀ yára gun orí rẹ̀ kí ó sì rán an lọ sí ọ̀run kíákíá.
Ọkùnrin pẹ̀lú ìdájú, ó lè ṣe àdéhùn ìgbéyàwó olófin kejì, kí ó ṣì wà nínú ìgbéyàwó "títí-ikú-óò-fi-yàwá" àkọ́kọ́ rè!
Ó lè di ẹrù rẹ̀ kí ó kó kúrò nínú ilé rẹ̀ kí ó lọ ṣe àlejò ní ilé olólùfẹ́ rẹ̀ kan.
Kò sí bí ènìyàn ṣe lè dá ọkùnrin tí ò bá náá ní dúró.
Ọkùnrin ni Àlàmú, ó lè dájú, bí ó tilẹ̀ jẹ́ pé kò sí ìdí fún un láti ṣe bẹ́ẹ̀, ṣùgbọ́n nǹkan ò ṣe é gbẹ́kẹ̀lé ní ilé ayé abàmì tí ò gún régé yìí.
Làbákẹ́ sì ń ṣe jẹ́jẹ́.
Tinú kékeré rá lọ sí ọ̀dọ̀ rẹ̀, ó sì dìde di orúnkún ìyá rẹ̀ múfún ìrànlọ́wọ́.
Làbáké fa ọmo náà mọ́ra tìfẹ́-tìfẹ́, ó sì wo inú ojúrẹ̀ ó sì ń fọwọ́ pa á nímú.
Tinú rẹ́rìn-ín músẹ́, ó ń ṣe àfihàn eyín iwáju rẹ̀ túntún.
"Bàbá-ba-ba-ba," ó ń sọ̀rọ̀ wẹ́rẹ́wẹ́rẹ́.
Làbákẹ́ tẹ́tí tìyanu-tìyanu. Kódà, ó dùn mọ́ ọn, ó yàá lẹ́nu pé "bàbá" ni ọ̀rọ̀ àkọ́kọ́ tí Tinú á kọ́kọ́ sọ láyé rẹ̀.
"Bà-bá-bà-bá..........bàbá.......bà-bá-bá," ọmọbìnrin kékeré náà pariwo sí ìpayà Làbákẹ́.
"Ta ni bàbá rẹ Tinú?," Làbákẹ́ bèèrè pẹ̀lú ìtẹjúmọ́ rẹ̀. "Ǹ jẹ́ o mọ bàbá rẹ, Tinú?,
ṣé o lè rákòrò lọbá a kí o sìrẹ́rìn-ín músẹ́bí o ṣe rẹ́rìn-ín músẹ́ sí mi kí o sọ pé "bàbá-bàbá." Wò ẹ́!
Àṣé o lè ní fẹ̀ẹ́ bàbá rẹ? O ò sì ní pé"màmá-mà-mà-mamàmá"! Ódáa Tinú, bàbá rẹ dà bayìí?
Bàbá tó o fẹ́ràn púpọ̀? Sọfún mi? O ò mọ̀? Ibè lo wà! Ó dáa Tinú, màá sọfún ẹ. Bàbá rẹti jáde bí ó ti ń ṣe.
Tí ó ń fi wá sílẹ̀. Ìyẹn ńkọ́? O fẹ́ẹbẹ́ẹ̀?
Làbákẹ́ rí nǹkan tó jọ àyípadà nínú ìwòojú ọmọ rè tí ò mọ̀kan yìí.
Tinú ti pa ẹnu rẹ̀ dé bayìí. Kò rẹ́rìn-ín músẹ́ mọ́, tí kò sì sọ̀rọ̀ wẹ́rẹ́wẹ́rẹ́ mọ́.
"Àṣé ó tiè yé ọ Tinú?," Làbákẹ́ túbọ̀ ń bá Tinú sọ̀rọ̀, "Àṣé gbogbo rẹ̀ yé ọ?,
Inú rẹ kòsì dùn sí i - bí tèmi kò ṣe dùn? Ta ló ní o ò ní làákáàyè!
Mo ní ọmọ onílàákáàyè lọ́mọbìnrin. Mo ní ọmọ tó gbọ́n lọ́mọbìnrin.
Tinú, sọfún bàbá rẹ nígbà náà pé kó máa dúró nílé kí ó sì máa ṣètọ́jú gbogbo wa láti ìsinsìnyí lọ.
Nísinsìnyìí tí inú rẹ kò dùn sí ibí i tèmi yìí.
Ní kí bàbá rẹ sọ orúkọ obìnrin tó wà níta yẹn tí ó ń jí bàbá rẹ mọ́ wa lọ́wọ́.
A fẹ́ mọ orúko rẹ̀, kí a sì pariwo rẹ̀ fáráyé gbọ́.
Sọfún bàbá rẹ kí ó má jẹ́ kí obìnrin yẹn tàn-án.
Owó rẹ̀ nìkan ló ń tẹ̀lé.
Ṣé wà á sọfún -un?
Wàá jíṣẹ́ mi Tinú? Ọmọ tó gbọ́n. Ọmọ tó gbọ́n dáadáa. Ó dáa bẹ́ẹ̀."
Tinú fẹ̀rín dún, ó sì bẹ̀rẹ̀ si írá lọ.
Ṣùgbọ́n ó déédé dúró, ó sì wẹ̀yìn wo ìyá rẹ̀ lẹ́ẹ̀kan sí i -bí igbà tó bá fẹ́ bèèrè pé "nígbà wo ni bàbá máa padà dé?" Kò sẹ́ni tó mọ̀. Ó jọ ọ́ pé Làbákẹ́ ti fèsì.
"Bóyá á dé ní ọ̀gànjọ́ òru nígbà tí gbogbo wa bá ti sùn."
Làbákẹ́ ti ṣì í.
Kódà, Àlàmú ti wà lẹ́nu géètì tí ó ń tẹ fèèrè ọkọ̀ tí ó sì ń ké pè é láti inú ọkọ̀.
"Làbákẹ́........ Làbákẹ́.......jọ̀wọ́........ Làbákẹ́."
Ọkọ̀ ìjàpá bítù ni. Nígbàtí Làbákẹ́ máa jáde síta, èéfín tí ọkọ̀ náà tu jáde kòtí ì parẹ́ tán kò sì ṣeéṣe fún un láti rí ẹni tí awakọ̀ jalopí náà jẹ́. Làbákẹ́ rí i pé ọkọ rẹ̀ ló ń wa ọkọ̀.
Ó gbé ìgbésẹ̀ díẹ̀ tí kò dájú síwájú, ó sì dúró.
Ó sún síwájú díẹ̀ sí i, ótún dúró wòye. Kí ni Àlàmú ń ṣe nínú ọkọ̀ dékumágolo jágbajàgba ẹlẹ́sẹ̀ mẹ́rin yìí?
"Máa bọ̀, Làbákẹ́ èmi ni"
"Bẹ́ẹ̀ ni.......bẹ́ẹ̀ ni. Mo mọ̀ pé ìwọ ni Àlàmú ........ṣùgbọ́n.......ṣùgbọ́n."
"Dákun Làbákẹ́. Bá mi ti ọkọ̀ yìí. Tí díẹ̀ ni.
Ó nílò títì, bíbẹ́ẹ̀ kò ní dáhùn.
Ó ṣè è dákú nísinsìnyìí ni.
Bóyá nǹkankan ti ń ṣe kọ́ńtáàti rẹ̀.
Ó sì lè jẹ́ bátììrì. Àlàmú fẹyín, ló bá bú sí ẹ̀rín.
Làbákẹ́ dúró fẹsẹ̀ múlẹ̀ láì mọ̀ nǹkantí yóò ṣe. Ẹnu rè si yà á.
"Màá gbé e sí jíà kejì, kí n sì ṣí ilé epo rẹ̀.
Ìwọ á kàn tì í.
Óyá gbìyànjú ẹ̀.
Títì díẹ̀."
Làbákẹ́ kò mira
"Ọkọ̀ ta lèyí Àlàmú?," óbéèrè pẹ̀lú ìrújú pátápátá.
"Ọkọ̀ wa. Ọkọ̀ tuntun wa Làbákẹ́," Àlàmú dáhùn. "Mi ò báti jẹ́ kí o mọ̀ tẹ́lẹ̀. Ṣùgbọ́n kọ́kọ́ bá mi t............."
"Ọkọ̀ tuntun!" Làbákẹ́ jágbe mọ́ ọn, "Ìwọ pe èyí ní ọkọtuntun? Kí ló ṣe ọkọ̀ pijó 504 rẹ tí o wà jáde láàárọ̀ yìí Àlàmú?."
"Ẹẹẹn, wàhálà ẹ́ńjíìnì ọkọ̀ Làbákẹ́. Atọ́kọ̀ṣe ní owó àtúnṣe rẹ̀ yóòtó ẹgbẹ̀rún méjì náírà, ìdí ni wí pé gbogbo ẹ́ńjíìnì ni yóò ní lá ti tú palẹ̀."
Làbákẹ́ tẹ́tí, láì gbàgbọ́, láì gbọ́kàn lé e.
Ní òwúrò ọjọ́ náà, ó gbọ́ bí Àlàmú ṣe ń tẹná mọ́ ọkọ náà. Tí ẹ́ńjíìnì rẹ̀ sì dáhùn dáadáa, ẹ́ńjíìnì náà ṣì ń siṣẹ́ bí i ti ọkọ̀ tuntun tí ó ṣẹ̀ jáde láti iléeṣẹ́.
Kí ló ti yára ṣe ọkọ̀ láàárín ásìkò tí Àlàmú kúrò nílé láàárọ̀ àti ọ̀sán yìí?
"Nísinsìnyí Àlàmú," Làbákẹ́ tẹ̀síwájú, "Níbo ni ọkọ̀ náà wà, ṣé lọ́dọ̀ mẹkáníìkì?"
"Ẹẹnn. Rárá. Bẹ́ẹ̀ kọ́. Ẹẹn. ṣo rí i. Ibo ni a ti máa rí adúrú owó yẹn láti tún un ṣe?, lo yẹ kí o béère.
Fún ìdí èyí, mo........mo......tà áláti ra.....ra eléyìí."
"Dúró ná, Àlàmú ," Làbákẹ́ kò gba etí rẹ̀ gbọ́, "Kí ni mo gbọ́ tó o wí yẹn?
Pé o ta ọkọ̀ pijó 504 láti ra ọkọ̀ ìjàpá bítù tó ti relé yìí?
Ṣé o ò mọ̀ pé owó iyebíye lo máa run sórí eléyìí láti ṣètọ́jú rẹ̀." Làbákẹ́ béèrè.
Ó wo ọkọ rẹ̀ láwòfín láti orí dé ẹsẹ̀, ìrújú dé bá a lórí wèrètó ṣẹ̀ ń dé sí i, irú ọkùnrin wo nìyí? Báwo ni a ṣe lè ṣàlàyé irú ọkùnrin yìí?
Ṣé ọkọ rẹ̀rè é lóòótọ́? Ó ń wò bíì gbàtí àrá bá sán bá a, ó ń wo idán iwájú rẹ̀.
Àlàmú bọ́ sílẹ̀, ó sì ń ti ọkọ̀ ìjàpá rẹ̀ fún rarẹ̀, ó ń fi ọwọ́ ọ̀tún yí ọwọ́ rẹ̀ láti ìta. Ọkọ̀ náà dún bí òwìwí, ó sì ta gbọ̀n-ọ́n gbọ̀n-ọ́n wọ inú ọgbà ìgbọ́kọ̀sí.
Eruku kíki tí ọkọ̀ náà tú jáde nígbà tó dúró lójijì láìpẹ́ yìí ti pòórá pátápátá. Eruku náà ti lọ sínú afẹ́fẹ́, óti pò pọ̀ mọ́ òfuru fú ojú ọ̀run ọ̀sán náà.
Àlàmú húkọ́, ó yí àwọn fèrèsé ọkọ̀ náà sókè, ó sì wọlé lọ, ó ń gun àtẹ̀gùn ilé lọ lẹ́sọ̀lẹ́sọ̀.
Làbákẹ́ kù gìrì tèlé e, ó sì bá a ní yàrá ìgbàlejò. Ó gbá a mú lọ́rùn aṣọ rẹ̀, ó sì mì ín jìgìjìgì.
"Sọ ìtumọ̀ gbogbo eléyìí fún mi! Sọfún mi! Kíni gbogbo rẹ̀ dálé? Mo fẹ́ mọ̀! Ìsìnyí ni mo gbọ́dọ̀ mọ nǹkan tó yíwọ́ gan-an! Kí ni nǹkan náà? O ò ní fi ibí yìí sílẹ̀ àyàfi to bá sọ gbogbo rẹ̀ fún mi Àlàmú!
Kò sí nǹkankan Làbákẹ́. Kò sí. Gbà mí gbọ́. Kò sí.
Ṣé mo yà ẹ́ lẹ́nu lọ́nàkọnà? Pẹ̀lẹ́ pẹ̀lẹ́.
"Kílódé? Kí ni Àlàmú?," ìpòruru dé bá Làbákẹ́. Ó dẹ ọwọ́ rẹ̀ lọ́rùn ọkọ rẹ̀ díẹ̀díẹ̀, ó sìkó o lé èjìká ọkọ rẹ̀ pẹ̀lú ìtúúbá.
"Ṣé o ní kò sí nǹkan Àlàmú?"
Ìṣọwọ́ sọ̀rọ̀ rẹ̀ ní ìgboyà tí ó fu ni lára nínú: kò dánilójú tó. Kò sì dá Làbákẹ́ lójú.
Ó ní,"Ódáa, ó dáa. Sọfún mi, Àlàmú kí ló padà ṣẹlẹ̀ sí ẹ̀rọ amómitutù àti amóhùn-máwòrán wa. Fáànù alásomájà wa. Má sọfún mi pé wọ́n ṣì wà lọ́dọ̀ àwọn alátùn-ún-ṣe rẹ o -Lẹ́yìn òsè mẹ́ta!"
Ibẹ̀ ni wọ́n ṣì wà Làbákẹ́. Lọ́dọ̀ àwọn alátùn-ún-ṣe ṣì ni. Ṣé o mọ̀ pé ẹm.......ẹ......ha ha ha ha.....hun.......hun-ha ha ha ha.....hun hun hun-ha ha ha ha!
Làbákẹ́ wo gbogbo yàrá ìgbàlejò rá-rà-rá, o pariwo! Ó sì ṣàkíyèsí pé àwọn nǹkan mìíràn kò sí níbẹ̀ mọ́!
Àlàmú ,siriyó dà? "Olúwa mi ò! Rédíò dà?
Làbákẹ́ kò dúró fún èsì kankan mọ́. Kò fẹ́kí Àlàmú bẹ̀rẹ̀ àwọn ìtàn nípa mọ̀nà mọ́ná, alátùn-ún-ṣe àtin ǹkantí kòjọ ọ́ fún un.
Ó sáré wọ yàrá rẹ̀ lọ, ó sì ti ara rẹ̀ mọ́ ibẹ̀. Kíá, ó ti ń mí lókèlókè, ó ń bú sí igbe, ó ń pohùn réré ẹkún.
"Ó ti jáde! Ó ti kúrò lókàn rẹ̀! Ọlọ́run ò! Àlàmú kò mọ ohun tó ń ṣe mọ́! Kò mọ ohun tó ń ṣe mọ́ rárá! Wèrè.......wèrè! Àlàmú ti ya wèrè! Kò sí àní-àní nípa èyí. Ọlọ́run ò, Ọlọ́run ò!
Làbákẹ́ nìkan kọ́ ló dájọ́ rẹ̀ báyìí.
Ní òwúrọ̀ ọjọ́ kejì, ẹjọ́ àwọn alásọbótò àdúgbò dún sí etí rẹ̀bí ó ṣe rí wọn tí wọ́n ń kọjá níwájú géètì ilé wọn. Kò sí àní-àní, wọ́n mọ̀ọ́mọ̀ sọ ọ́ ni.
Ọ́n ní ìmọ̀ràn díẹ̀ tí kò bèrè fún fún un. Àwọn ọ̀rọ̀ ìtanijí mìí ràn fún un nípa ọkọ rẹ̀. Àti àwọn ọ̀rọ̀ ìyánu díẹ̀, láti fi dá wọn mọ̀ pẹ̀lú ìbànújẹ́ rẹ̀yìí, àti ọ̀rọ̀ àdúrà gan an pàápàá.
Wọ́n kò wò ó lójú tààrà láti sọ ọ́.
Wọ́n kàn ń kọjá lo ni - wọ́n díbọ́n bí ìgbà tí wọ́n bá ń lọ ibìkan! - Wọn kò tiẹ̀ gbìyàn jú àtikí i.
Ohun tí wọ́n kàn ń ṣe ni títú kẹ̀kẹ́ ọ̀rọ̀ ohun tí wọ́n ní lọ́kàn - láì sọ pàtó, wọ́n á kọ́jú sí òfurufú láti sọ ọ́.
Ṣùgbọ́n á já geere fún àwọn tó létí láti gbọ́ ọ.
Làbákẹ́ létí, ó sì tẹ́tí sí àwọn ará àdúgbò wọn yìí.
"Rírín ẹ̀rín bí ìkokò ní àsìkò tí kòtọ́ jẹ́ àmì aágànná. Fura o. Fura o.."
"Tí àwọn ìkà ayé yìí bá fẹ́ ba ti ènìyàn jẹ́, wọn á mú un rẹ́rìn-ín, wọn á da orí rẹ̀ rú, kò sì ní mọ ohun tí ó ń ṣe mọ́.
Wọn á mú un rẹ́rìn-ín lójú mọmọ, wọn á mú un rẹ́rìn-ín lọ́gànjọ́ òru."
"A kò lè sùn lóru. Gbogbo rẹ̀ ni à ń gbọ́. Aruwo rẹ̀ ń dún sí wa létí.
Ẹ̀rín... Ẹ̀rín... Ẹ̀rín... Ìṣọ́ra ní láti wà, bíbẹ́ẹ̀ kọ́!..."
"Àánú. Àwa ò ní nǹkan mìí rànbí kò ṣe àánú.. Àánú fún ìwọ obìnrin tí ò ń bá a gbé. Ro bí wàhálà ṣe ń wọnú ayé rẹ... Àánu..."
Ó ní láti se nǹkan si i. Ni kíákíá si ni pẹ̀lú. O ní láti jáde síta kí o wá ìrànlọ́wọ́. Ẹ̀ ń ti ara yín mọ́ ilé fún gbogbo ọjọ́! Kò síì ṣòro tó níyanjú lọ́ nà yẹn!
"Ọlọ́run á ràn yín lọ́wọ́. Ọlọ́run á ṣí ojú yín àti etí yín. Ẹ ẹ́ lè ríran rí ara yín bí ẹ ṣe wàyìí. Àwa wí!"
Èyí bá Làbákẹ́ níbi burúkú. Ó ti fẹ́rẹ̀ ẹ́ pa ọkàn rẹ̀ pọ̀ sọ́nà kan.
Láì lo àsìkò láti ṣe àgbéyẹ̀ wòn ǹkan tí ó ń ṣẹlẹ̀, ó ń rò ó pé obìnrin kan wà nínú ayé Àlàmú!
Irú àìnírònú wo rè é! Ọ̀rọ̀ tí ó wà níwájú rẹ̀ yìí ta kókó gidi ni. Ó ti rí i tán.
Gbogbo rẹ̀ ni àwọn aládùúgbò rẹ̀ ti fẹsẹ̀ múlẹ̀ fún un yìí. Ẹ̀rí mìí ràn wo ni ó tún nílò?
Ilé ìwòsàn tí wọ́n ti ń ṣètọ́ jú àwọn alárùn ọpọlọ kán wà ní òpin ìlú - ní ìdojúkọ ìlà-oòrùn - ilé ọlọ́dà funfun lórí òkè.
Ilé ìwòsàn náà jọ àwọn ilé alákọ̀ọ́kànrun ìtòsí rẹ̀.
Àwọn àlejò ìlú máa ń wo apá ibẹ̀ ní ìwò àwò-má-leèlọ.
Ó rẹ wà láti wò - àwòrán àlàáfíà tí ó ṣe ojú jẹ́jẹ́ ni, bí ènìyàn bá ń wò ó láti ọ̀nà jíjìn.
Apá ibẹ̀ nínú ìlú ni Làbákẹ́ ṣe àbẹ̀wò sí nígbà tó kọ́kọ́ dé láti ìlú òyìnbó.
Ó dìídì lọ sí ilé ìwòsàn náà láti lọ kí ọ̀rẹ́ rẹ̀ tí ó jẹ́ nọ́ọ̀sì tí ó pè é.
Títì ọlọ́dà tó wà lọ́nà ilé ìwòsàn náà tẹ́jú, ẹ̀gbẹ̀ẹ̀gbẹ́ rẹ̀ lọ́tùn-ún lósì ni wọ́n tọ́jú dáadáa, tó sì mọ́ féfé.
Ṣùgbọ́n bí wọ́n ṣe ń ṣí géètì lọ́jọ́ náàni Làbákẹ́ ti mọ̀ pé láìsí àní-àní, ilé ẹ̀rù ni òun wọ̀.
Ọkùnrin ọ̀dọ́ kan ni ó já ara rẹ̀ sí ìhòòhò, ó sì ń sá káàkiri ọgbà ilé ìwòsàn náà pẹ̀lú ẹ̀rín kèé kèé.
Àwọn èṣọ́ ọgbà ilé ìwòsàn náà sáré lé e, wọ́n sì rí i mú, wọ́n gbìyànjú láti wọ aṣọfún un tipátipá láti lè bo ẹ̀sín ara rẹ̀.
Ọkùnrin náà tún bẹ̀rẹ̀ ẹ̀rín aláriwo, ó sì ń yọ orí sókè bí i ti aláǹgbá orí àpólà.
Ẹ jẹ́ n jó, ẹ fi mí lẹ̀ kí n jó, ó pariwo. "Àwọn ènìyàn ti ń dúró, wọ́n ń dúró láti rí ijó mi.
Màá jó." Wọ́n á búra pé wọn ò rí́ enìkankan tó jó jù bayì lọ. Ẹ fi mí lẹ̀! Ẹ jẹ́ n jó fún àwọn èyàn mi! Màá jó! Ó bẹ̀rẹ̀ si íjìjàkadì pẹ̀lú àwọn ẹ̀ṣọ́ ọgbà ilé ìwòsàn náà.
"Wà á jó." Làbákẹ́ gbọ́ èsì ọ̀kan lára àwọn ẹ̀ṣọ́ náà tì káàánú pé, "Wà á jó dáa dáa arákùnrin... ṣùgbọ́n má ṣe jó ní hòòhò... Nǹkan tí à ń sọ nìyẹn. Jẹ́ ká múra fún o sílẹ̀ fún ijó ńlá náà. Dúró! Dúró!
Arákùnrin ọ̀dọ́ náà lọ́ra lẹ́ẹ̀kan sí ió sì tu dànù.
Kí àwọn ẹ̀ṣọ́ náà tó mọ ohun tí ó ń ṣẹlẹ̀, Ọkùnrin náà ti wà lẹ́nu géètì ilé ìwòsàn náà ní ìhòòhò ìbíǹbí, ó fẹ́ sá lọ - sí ibi eré ijó rẹ̀!
Ìṣẹ̀lè yìí mú Làbákẹ́ lọ́kàn. Kò rí irú ìṣẹ̀lẹ̀ bẹ́ẹ̀ rí. Bí ó tilẹ̀ jẹ́ pé ó ti máa ń rí àwọn wèrè ni àwọn ibi tó lórúkọ ní ìlú, ọ̀gángán Mọ́kọ́lá, ìyànà títì Gẹ́gẹ́, ọjà Dùgbẹ̀, ibùdókọ̀ Ògùnpa àti níwájú sinimá Síkálà.
Èyí ni ìgbà àkọ́kọ́ tí ó rí èyí tí ó burú jáì débi jíjá ara rẹ̀ sí ìhòòhò ìbíǹbí, tí èdè Gẹ̀ẹ́sì sì já geere lẹ́nu rẹ̀, wèrè alákọ̀wé.
Ọkàn Làbákẹ́ bẹ̀rẹ̀ si í lù kì-kì-kì .
"Ilé ìwòsàn tí wọ́n ti ń ṣètọ́ jú àwọn alárùn ọpọlọ rè é Làbákẹ́," Rẹ̀mí ọ̀rẹ́ rẹ̀ rán an létí níì ṣọ̀rọ̀ kẹ́lẹ́kẹ́lẹ́. "Kì í ṣe ilé ìwòsàn kan ṣá. O ò sì tíì rín ǹkankan rárá, ayé ọ̀tọ̀ ni a wà níbí́."
Làbákẹ́ wo ọ̀rẹ́ rẹ̀ ní ìwò tó ṣàjèjì, "Irú àwọn tí ẹ sì ń bá gbé rè é Rẹ̀mí?"
"Bẹ́ẹ̀ ni Làbákẹ́. Àwọn ènìyàn yìí nílò ìrànwọ́ ṣé o mọ̀.
A sì ń ràn wọ́n lọ́wọ́ gidi. Wọn kò wá láti ràn wọ́n lọ́wọ́ ni. Púpọ̀ nínú wọn sì ti ń gbádùn pẹ̀lú ásìkò, a sì ń dáwọ n sílẹ̀ láti lọ gbé ìgbéayọ̀ lẹ́ẹ̀kan sí i.
Ọ̀rẹ́ Làbákẹ́ nọ́ọ̀sì alárùn ọpọlọ, fún un ní àlàyé ìjìnlẹ̀ lórí àwọn àmì àti àpẹẹrẹ ìdàrúdàpọ̀ ọpọlọ.
Lákọ̀ọ́kọ́, aláìsàn náà kò ní bá ẹnikẹ́ni sọ̀rọ̀, wọn á kọ́kọ́ yà wọ inú ayé bòókẹ́lẹ́, ayé tí àwọn nìkan mọ̀, ìgbàyẹn ni ásìkò ìgbà-sẹ́gbẹ́ wọn.
Lẹ́yìn tí wọ́n bá ti darapọ̀ mọ́ ayé abàmì náà, wọn á bẹ̀rẹ̀ ipele mìíràn tí wọn á ti bẹ̀rẹ̀ si íbá àwọn ẹgbẹ́ àìrí wọn sọ̀rọ̀ nínú ayé àwọn alánìíjùọpọlọ. Wọn á sì máa bá wọn rẹ́rìn-ín, wọn á dọ́wẹ̀ẹ́kẹ̀ pẹ̀lú wọn.
Lẹ́yìn èyí, ní ipele mìíràn tí ó jẹ́ ipele kẹ́ta ni wọ́n á ti di ẹhà nnà, pẹ̀lú àwọn ará ayé lọ́kùnrin lóbìnrin tí á fẹ́ dàwọ́n láàmú, tí ò ní jẹ́ kí wọ́n gbádùn òmìnira tuntun yìí.
Èyí ni ipele ìjàkadì níbi tí àwọn aláìsàn yìí á ti máa lo òkò, igi àti eyín mímú wọn láti fi dojúkọ àwọn aláìṣẹ, tí wọn á ṣe wọ́n léṣe.
"Èyí ni àwọn àmì àti àpẹẹrẹ oríṣìíríṣìí," Nọ́ọ̀sì Rẹ̀mí kádìí ọ̀rọ̀ rẹ̀ nílẹ̀. Gbogbo àwọn àpẹẹrẹ wọ̀nyí wà lára oríṣìírísìí àwọn aláìsàn àrùn ọpọlọ. Àwọn ni, bí àpẹẹrẹ, asínwín gidi, asínwín onírẹ̀lẹ̀ àti asínwín ọlọ́jọ́ pípẹ́.
Làbákẹ́ dàbí i ẹni tí ó sọnù. Ọ̀rẹ́ rẹ̀ ti sọ̀rọ̀ jìnnà jìnnà síbi tó wà. Pẹ̀lú ẹ̀mí ìbẹ̀rù ni ó fi ń tẹ́tí.
Ìṣẹ̀lẹ̀ ilé ìwòsàn alárùn ọpọlọ yẹn tún wá sí ilórí, tí ó wá rántí tipá tipá ju ti tẹ́lẹ̀ lọ - nítorí ìjọra tí ó wà láàárín rẹ̀ pẹ̀lú nǹkan tó ń ṣẹlẹ̀ sí i lọ́wọ́ lọ́wọ́. Ó bẹ̀rẹ̀ si í mí lókèlókè.
Wèrè tí Làbákẹ́ rí ní ilé ìwòsàn lọ́jọ́ náà kò lè ju ọjọ́ orí Àlàmú lọ.
Ó dúdú, ó sì ga -bí i ti Àlàmú! Ó ń sọ èdè Gẹ̀ẹ́sì tó yan-ran-n-tí lẹ́nu, bí iti Àlàmú.
Àwọn ènìyàn sọ pé ọkùnrin náà ti lo àìmọye ọdún nílùú òyìnbó láti kẹ́kọ̀ọ́.
Wọ́n ní ó rí wàhálà àrùn ọpọlọ rẹ̀ ní kété tó dé sí ilé. Irú ìṣẹ̀lẹ̀ aburú wo rè é!
Làbákẹ́ tún rántí, tìrẹ̀lẹ̀, gbogbo àwọn àmì àti àpẹẹrẹ tí ọ̀rẹ́ rẹ̀ júwèé fún un.
Aláìsàn tí ó wà nílé ti wà ní ipele kejì yẹn. Bí ó ṣe ń yí lórí ìbùsùn inú yàrá rẹ̀, ó ń gbàdúrà pẹ̀lú omijé gbígbóná pékì ipele kẹ́ta má dé bá Àlàmú ní gbogbo ọ̀nà.
Nítorí ìyẹn á fa kí wọ́n mú u lọ sí ilé ọlọ́dà funfun lórí òkè fún ìtọ́jú kíákíá.
Àsìkò lágbára láti dárà lórí ìrísí àti ìròrí ẹnikẹ́ni: Pàápàá jùlọ àsìkò tí ó kún fún ọ̀pọ̀lọpọ̀ ìsòro.
Ní ti Àlàmú, àsìkò tí ó kún fún ìṣòro yìí kò fi ẹ̀mí àti ara rẹ̀ sílẹ̀.
Láà̀árín àsìkò tí ò pọ̀, oṣù márùn-ún, awọ̀ ara rẹ̀ ti kú, o sì ti bajẹ́ tí ó fi jẹ́ ó dàbí i ẹni tí ó ti dàgbà ju ọjọ́ orí rẹ̀̀ lọ. Ọjọ́ ń yí lọ bí ọwọ aago, wọ́n sì ń darà fún un.
Irunmú rẹ̀ ti kún àkúnju. Irun ibẹ̀ dúró sọọrọ, ó sì gùn kọjá ètè òkè rẹ̀ bí igbó ilẹ̀ tí wọn kò ì tì dáko lorí rẹ̀ rí.
Igbó irun kìjikìji tí ò ṣe é wọ̀ ni ó ti hù lorí rẹ̀, tí ó ń jẹ́ kí olórí sì jọ ọ̀dẹ̀.
Láràárọ̀, á ti ìyarun bọ igbó kìjikìji orí rẹ̀ pẹ̀lu ìgbìyànjú díẹ̀, òkè ojú rẹ̀ á sì hun jọ.
Bí ẹ̀ẹ̀mejì sí ẹ̀ẹ̀mẹ́ta ni omi ojú ṣara jọ sí ojú rẹ̀ bí ìyarun gígùn náà ṣe ń kọjá nínú igbó àkúnjù tó wà lórí rẹ̀̀.
Nígbà mìíràn, kì í lo ìyarun rárá. Á kàn fọwọ́ tẹ igbo irun rẹ̀ mọ́lẹ̀ pẹ̀lú àtẹlẹwọ́, á wá tètè kúrò nínú ilé kí Làbákẹ́ tó máa polongo tako ìmúra rẹ̀ bí i irun tí kò túnṣe, ìrísí tí kò mọ́ tó àti bẹ́ẹ̀ bẹ́ẹ̀ lọ̣.
Ṣùgbọ́n nísinsìnyí, bí ó ṣe ń wo inú dígí, ó rí i pé òun ní láti ṣọ́ra diè sí i nípa ìrísí òun.
Ìwò ẹni tí ìyà jẹ hàn lójú rẹ̀ bí ó ṣe ń wo ara rẹ̀ nínú dígí. Pẹ̀lú àìbalẹ̀ àyà, ẹyin ojú rẹ̀ yípo nínú àkọ̀ rẹ̀̀.
Ẹ̀rẹ̀kẹ́ rẹ̀ sì ti pa pó. Ohun tí Àlàmú rí nínú dígí kìí ṣe ohunkóhun bí ko ṣe òjìjí ara rẹ̀ tẹ́lẹ̀ rí.
Abájọ tí àwọn ènìyàn fi máa ń wò ó tìyanu-tìyanu, tìfuta-tìfura. Ó rántí ìwò ìbéèrè tí àwọn ènìyàn wò ó, nígbà tó bọ́lẹ̀ nínú ọkọ̀ Volkswagen rẹ̀, tí ó sì rìn òpópónà kọjá, tí ó lọ sí ilé ìfowópamọ́ sí lọ́jọ́ yẹn.
Wọ́n ń yírí wẹ̀yìn ní àìmọye ìgbà tí wọ́n ń wò ó tí wọ́n sì ń kùn - ó bẹ̀rẹ̀ si í wò pé kí ló fà á.
Ó rántí pé wọ́n wo òun bẹ́ẹ̀ nígbà ti òun kọ́kọ́ déìlú òyìnbó. Ní òpópónà Lọ́ńdọ́ọ̀nù àti àwọn ilé ìtajà káàkiri nínú ọgbà Yunfásitì, àwọn ọlọ́run yíyi lọ́kùnrin lóbìnrin ń wò ó láti kọ̀rọ̀ ojú wọn, wọn á ṣẹ́jú wọn á sì pòṣé sí i.
Kíákíá, àwọn ènìyàn ń kọjá lára rẹ̀ láì dáhùn sí kíkí rẹ̀. Ìgbàkugbà tó bá sì dá sí ọ̀rọ̀ kan, wọn á kọ orí kúrò níbẹ̀, wọn á sì kúrò bí ìgbàtí wọ́n bá ríènìyàn tí ó ṣẹ̀ṣẹ̀ dé ayé wọn láti ayé mìíràn.
Nígbà mìíràn, tó bá káwọn mọ́ kọ̀rọ̀ kan, tí ó sì bèèrè ìbéèrè lọ́wọ́ wọn pẹ̀lú òyàyà, wọn á dá a lóhùn láì fọkàn sí i "bẹ́ẹ̀ ni......bẹ́ẹ̀ ni.......bẹ́ẹ̀ ni," ni wọ́n á fi dáhùn, tíwọn á sì rìn bí adìẹ, tí èyí sì máa ń jẹ́ kí ó jọ òmùgò.
Lẹ́yìn ìgbà díẹ̀, ni ó tó mọ̀ pé ìṣọwọ́ sọ̀rọ̀ rẹ̀ , ìrìnsí àti ìhùwàsí rẹ̀ ni ó fà á. Kò pẹ́ kí ó tótún raṣe, láàárín àsìkò díẹ̀ ó di alábàá ṣepọ̀ pẹ̀lú òpọ̀lọpọ̀ ọ̀rẹ́ láàárín àwọn aláwọ̀ fúnfún .
Ótún wà nílé báyìí, ó sì ń la irú nǹkan yìí kọjá láàárín àwọn ènìyàn tirẹ̀. ṣùgbọ́n nísinsìnyí, fún ìdímìíràn ni.
Wọ́n ń wò ó tìyanu-tìyanu. Wíwò wọn ń faṣọ ya mọ́ ọn lára, ó sì ń gún un bí ìgbà tí ọfà bá wọ ara ènìyàn.
Ó wásí ilé ìfowópamọ́ sí lọ́jọ́ náà láti gba ìwé ìṣirò owó rẹ̀. Ó tọ́ju owó ní kété tó ta mọ́tò rẹ̀. Ó wá fẹ́ mọ pàtó iye owó tó wà lórúkọ rẹ̀.
Bí ó ṣe ń jókòó sórí àga tìmùtìmù tí ó ń dúró de ẹni tó máa dá a lóhùn, ó pinnu láti fojú pa àwọn ìwò burúkú tí àwọn ènìyàn ń wò ó rẹ́.
Òwò ni wọ́n bá wá. Òun náà sìbá òwò wá.
Kí oníkálukú kọju mọ́ ohun tó bá wá. Ní ọ̀kánkán rẹ̀ gan an ni àwọn òṣìṣẹ́ ilé ifowópamọ́sí wà, onítọjú owó kinní,onítọjú owó kejì, olùtọ́júìwé ìṣirò owó àti akòwé ìṣirò.
Àwọn tí wọ́n jókòó nínú lóhùn-ún ni àwọn oníṣirò àti alábojútó ilé ìfowópamọ́sí náà àti àwọn atẹ̀wéwọn méjì.
Àlàmú yẹra fún oníṣirò àti alábojútó ilé ìfowópamọ́sí náà. Wọ́n mọra dáadáa, ṣùgbọ́n kò sí lára Àlàmú láti kí ènìyàn lásìkò yìí.
Wọ́n lè máa fìyẹn bí í ní àwọn ìbéèrè oríṣìírísìí, fún àpẹẹrẹ iṣẹ́ rẹ̀ àti ìlọsíwájú tuntun níbẹ̀.
Kò sì ní fẹ́dáhùn sí irú àwọn ìbéèrè wọ̀nyí. Ó kàn wásí ilé ifowópamọ́ sí yìí fún òwò kékeré ni, á sì fẹ́ jáde ní kíákíá bí ó bá ṣe rọrùn sí.
Ojú rẹ̀ lọ sí ọ̀dọ̀ olùtọ́jú owó kìíní, tí ó ní òkìtì owótúntún ńlá níwájú rẹ̀.
Pẹ̀lú orí ìka ọwọ́ ni olùtọ́jú owó náà fi ń ṣí i láwẹ́láwẹ́ tí ó sì ń kà á síra rẹ̀ tí ó sì ju orí tẹ̀lé kíkà rẹ̀ yìí láti fìdí kíkà rẹ̀ yìí múlẹ̀.
Òkìtì owó tó wà níwájú rẹ̀ yìí lè tó ẹgbẹẹgbẹ̀rún náírà. Bóyá ogún ọ̀kẹ́ tàbí ogójì ọ̀kẹ́.
Ilé ìfowópamọ́sí ti ìjọba ni eléyìí̀, ilé fowópamọ́sí àwọn òṣìṣẹ́ ìjọba, alábojútó ńláńláàti àwọn oníṣòwò. Fún ìdí èyí, ó yẹ kí owó tí wọ́n ń gbé káàkiri níbí pọ̀.
Òkìtì owó iwájú onítọjú owó á ti máa wọ mílíọ́nù náírà kan.
Owó ńlá gbáà ni èyí, ó tó kọ́ ilé ńlá tí a ṣe lọ́ṣọ̀ọ́ gidi, á ra ọkọ̀ mẹ̀sí ọlọ́yẹ́ oníjokòó mẹ́ta, á wá bẹ̀rẹ̀ òwòńlá, á sì bọ́ ẹbí eléèyàn mẹ́ta fún odidi ọdún mẹ́wàá gbáko.
Ojú Àlàmú kò kúrò ní apá ọ̀dọ̀ olùtọ́jú owó kìíníyìí, àti òkìtì owó tó wà níwájú rẹ̀. ṣé olùtọ́jú owóyìí á pè é pé kí ó máa gbé òkìtì owó náà lọ!
Ìyẹn ò bá tán gbogbo wàhálà rẹ̀.
Gbogbo ìṣòro rẹ̀ ò bá parẹ lójú ẹsẹ̀. Kò bá wọ iléeṣé Bajoks tí ó ti ń ṣiṣẹ́ lówùúrọ̀ ọjọ́ kejì kí ó sì ju lẹ́tà ìfiṣẹ́sílẹ̀ rẹ̀ fún alábojútó iléeṣẹ́ náà, kí ó ṣépè fún un, kí ó búra gbogbo ìwà ìkà rẹ̀ sí òun àti rírorò tí ó rorò.
Kò bá ti bọ́ lẹ́ẹ̀kan lọ́wọ́ gbogbo ìpèlẹ́jọ́ àìmọ̀dí, lẹ́tà ṣàlàyé ara rẹ àti ọ̀fin tótó olùfisùn àti àwọn ìwádìí tí ó so mọ́ iṣẹ́ oníṣirò, ṣùgbọ́n nísinsìnyí, gbogbo wàhálà yìí ti wọ̀ ọ́ lọ́rùn.
Tí mílíọ́ọ̀nù ná írà kan bá wà lápò rẹ̀? Wá gba iṣẹ́ rẹ padà ọ̀gbẹ́ni alábojútó òṣìṣẹ́ iléeṣẹ́ Bajoks! N kò fẹ́ ẹ mọ́! Mo lè gbá ò siṣẹ́ báyìí ki ń sì san àsan-án-lẹ̀ owó oṣù rẹ̀ fún ọdún mẹ́ta.
Màá wá jé ọ̀gá rẹ̀, màá pè ọ́ lẹ́jọ́, màá so wàhálà mọ́ ọ lẹ́sẹ̀, tí ó máa jẹ́ kí ó máa sáré mọ́tò kọlu kẹ̀kẹ́ lórí ìkúnlẹ̀, tí màá sì wá fún o níwẹ̀ẹ́ gbélé ẹ!!
Àlàmú ń wo bí àwọn olówó ìlú, ọlọ́rùn kíki àti àwọn oníkùn agbè ṣe ń wọlé-jáde nínú ilé ìfowópamọ́ sí pẹ̀lú àwọn bàágí ìfàlọ́wọ́ ńlá tí ó kún fún owó kọ̀rẹ́ńsì. Ó gé ètè rẹ̀ jẹ.
Èyí ni àwọn olówó mílíọ́nù-mílíọ́nù ẹlẹgẹ́ àti olùdarí pàjáwìrì fún àwọn iléeṣẹ́ àfọkànrò.
Ṣùgbọ́n àwọn ènìyàn yìí ń pawó dáadáa pẹ̀lú ìrọ̀rùn, pẹ̀lú ìfọkànbalẹ̀.
Kò sì sí lákọsílẹ̀ pé ọ̀kan nínú wọn fẹ̀yìn tọ àgbá.
Níbí, wọ́n ń fa tábà, tí wọ́n sì ń rẹ́rìn-ín àrìyá bí wọ́n ṣe ń gbé mílíọ́nù náírà wọlé jáde ilé ìfowópamọ́sí .
Àwọn tí ò lè fọwọ́ síwèébí kò ṣe kíwọ́n tẹ̀ka!
Èyí ni àwọn ènìyàn tí ò lè kọ tàbí kíwọ́n lè ka ìwé.
Àwọn ènìyànyìí ni wọn kò lè fìdí ìgò kọ "O."
Wọ́n ti borí ìdífún ìwé kíkà, bí ènìyàn bá jó epo àtùpà òru, tí ó sì fojú winá òtútù burúkú nílẹ̀ aláwọ̀funfunfún àìmọye ọdún, tí ó tún padà wálé wá jìyà -ìfàsìkò ṣòfò gbáà ni ìwé kíkà jẹ́ nígbà yẹn, ìfokun ṣòfò gbáà ni.
Akọ̀wé ìṣirò owó ti pe Àlàmú , ó sì na wọ́ ìwé pélébé tí ó kọ owó tí ó ṣẹ́kù fún un sí.
Ó jẹ gbèsè àádọ́run náírà! Orí Àlàmú yípo yípo.
Ó sì bẹ̀rẹ̀ si í fẹ̀yìn rìn padà, lọ sí ọ̀nà ìta pẹ̀lú ìrìn ẹsẹ̀ lílọ́, tí kò wo ibi tí ó ń lọ. ṣùgbón, ó bá ara rẹ̀ níwájú olùtọ́jú owó àkọ́kọ́, ó sìrí ipé òkìtì owó náà kò tí ì kúrò níbẹ̀, wọn kò sì rẹ́ni gbàá. Kì í ṣe tirẹ̀! Ó sì gé ètè rẹ̀ jẹ.
Ẹ̀ṣọ́ ilé Ìfowópamọ́sí náà tí ó jẹ́ ajagun fẹ̀yìntì nínú ogun àgbáyé kejì súnmọ́ Àlàmú pẹ̀lú ìwò tó ń ṣè béèrè, ó sìn-ín jáde pẹ̀lú ọ̀rọ̀ àbùkù.
Wọ́n ṣẹ̀ṣẹ̀ gba ẹ̀ṣọ́ yìí siṣẹ́ ní ilé ìfowópamọ́ sí yìí ni, kò sì tí ì bá Àlàmú pàdé rí.
Ẹ̀ẹ̀mẹ́ tani ẹ̀ṣọ́ náà tàka. Ó rí i pé àwọn ènìyàn ti ń wo òun, tí ó sì dùn mọ́ ọn, wọ́n rí i pé òun ń ṣiṣẹ́ òun bí iṣẹ́. Inú rẹ̀ dùn pé wọ́n ṣàkíyèsí òun pé òun ń ṣiṣẹ́ òun.
Àlàmú kù gìrì wọnú mọ́tò rẹ̀ lọ́jọ́ náà, tí ó sì wo ìwé pélébé ọwọ́ rẹ̀ níwò burúkú, ó sì fàá ya sí wẹ́wẹ́.
Kò níí pẹ́ tí àwọn olùṣàkóso ilé ìfowópamọ́sí á máa wáa kiri fún gbèsè àádọ́rin náírà rẹ̀.
Ó ṣáná sọ́kọ̀ rẹ̀, ó sì wà ábí ẹni táyé ń ṣe ni àwọn òpópónà ìlú, tí ó sì ń wa ìwàkuwà ní àwọn ọ̀nà kọ̀rọ̀ ìlú torótoró. Èéfín tó pòkudu láti ara agbẹ̀du mọ́tò ń sáré tẹ̀lé e.
Ọjọ́ mánigbàgbé ni ọjọ́ yìí jẹ́fún Àlàmú...
Nísinsìnyí, bí ó ṣe ń wo ara rẹ̀ nínú dígí ní ìyàrá àlejò, òye ìwò ìyanu tí àwọn ènìyàn ń wò ó lọ́jọ́ tí ó lọsí ilé ifowópamọ́sí yé e. Ó mirí pẹ̀lú ìbànújẹ́ àti ìkáàánú fún nǹkan rádaràda tí ó ń rí nínú dígí - Àwòrán ara rẹ̀.
Àlàmú mọ̀ pé níwọ̀nìgbà tí òun bá ti fi irun orí, irunmú àti irùngbọ̀n rẹ̀ sílẹ̀ láìfá, àwọn ènìyàn á máa fi òun pe wèrè wòlíì etí òkun tí ó ń wàásù ìgbàlà fún àwọn ẹlẹ́ṣẹ̀, tàbí wèrè onídán lẹ́gbẹ̀ẹ́títì tí ó ń pidán pẹ̀lú ọ̀pá ìpidán rẹ̀.... tàbí ....Ọlọ́run májẹ̀ẹ́! Wèrè tuntun tó ṣẹ̀ṣẹ̀ já kúrò ní ọgbà ìtọ́jú wèrè babaláwo.
Èyí ló fà á tí ìyá Àlàmú fi yarí nígbà tó wọ inú ilé. Ìyá náà wá síì gboro láti wá bẹ Àlàmú wò láì rò tẹ́lè. Kò sí nǹkan bààbàrà kankan nípa ìbẹ̀wò màmá.
Ìyá àgbàlagbà náà á kàn wọ inú ilé wá láìsọ tẹ́lẹ̀ lásìkò tó bá wù ú. Ní ọ̀pọ̀ ìgbà, iṣẹ́ gbogbo ìgbà tíọmọ rẹ̀ ń rán sí i máa ń tẹ́ ẹ lọ́rùn, kò sì ní da ara rẹ̀ láàmú láti wá síì gboro. Ìdí nìyẹn tó fi pẹ́ ẹ tó èyí...
Ìgbà ìkómọjáde Tinú ni ó ti wá sígboro kẹ́yìn. Ó lo ọ́jọ́ márùn-ún. Ọjọ́ márùn-ún gbáko pẹ̀lú iṣẹ́ àṣelàágùn.
Làbákẹ́ àti màmá kò ríra lójúkojú fún gbogbo àsìkò náà. Làbákẹ́ ò ní jẹ́ kí màmá fún ọmọ tuntun náà lóúnjẹ nílànà ìbílẹ̀. Màmá á wá ṣàròyé, ó wá jẹ́ kí Làbákẹ́ mọ̀ pé bí òun ṣe fún ọkọ rẹ̀ lóúnjẹ nìyẹn.
Làbákẹ́ kì í jẹ́ kí màmá gbé ọmọ náà pẹ́ jù. Á rán màmá létí pé àwọn kò ra ibùsùn ọmọ dé lásán.
Ìlọ́ra Làbákẹ́ sí fífún ọmọ lọ́mú tún jẹ́ kókó ìjà mìíràn àti àìlè kọrin láti rẹ ọmọ náà tẹ́.
Kókó ọ̀rọ̀ ọ̀tọ̀ọ̀tọ̀ ni Làbákẹ́ àti Màmá máa ń dúró lé nínú gbogbo nǹkan. Kò sí nǹkan tí wọn ò jiyàn sí lórí ọ̀rọ̀ Tinú.
Lẹ́yìn ọjọ́ karùn-ún, Màmá bínú lọ ilé.
Màmá lótún dé báyìí, fún ìbẹ̀wò mìíràn lọ́tẹ̀ yìí. Ó wá bẹ ọmọ rẹ̀ wò fún ìdí kan ni, ìdí tó yàtọ̀.
Ó gbé apẹ̀rẹ̀ rẹ̀ sílẹ̀ ó sì dúró fún ìgbà díẹ̀, ó ń wo onírùngbọ̀n àti irun orí kíkún tó wà níwájú rẹ̀.
Àlàmú dìde kúrò níbi dígí, ó kọjú sẹ́yìn, ó sì dọ̀bálẹ̀ kíìyá rẹ̀gẹ́gẹ́ bí àṣà ṣe sọ.
Nǹkan tí ìyá àgbà náà máa ń ní fẹ̀ẹ́ sí rè é. Ó pọ́n àṣà àti ìṣe àwọn ènìyàn rẹ̀ lé púpọ̀, tí ó sì máa ń fẹ́ kíọmọ rẹ̀ bọ̀wọ̀ fún àṣà náà - ipòkípò àti ipele tí ì bá à wà láyé...
Gbogbo ìgbìyànjú tó bá nílò láti dọ̀bálẹ̀ ni Àlàmú máa ń lò nítorí ìyá rẹ̀ - ìgbìyànjú náà ì bá à ṣẹ́ tàbí kán an ní egungun ẹ̀yìn!
Fún gbogbo ìgbà tí ó fi wà nílùú òyìnbó, kò gbìyànjú rẹ̀ rárá.
Ṣùgbọ́n láti ìgbà tó ti dé ni egungun ẹ̀yìn rẹ̀ ti padà sípò tí ó sì ti lè dọ̀bálẹ̀ pẹ̀lú ìrọ̀rùn. Màmá àgbà kò fẹ́ nǹkan mìíràn rọ́pò èyí lọ́wọ́ ọmọ rẹ̀ kan ṣoṣo. Àlàmú sì mọ èyí.
Àlàmú. Àlàmú... ṣé ìwọ rè é Àlàmú ? Obìnrin àgbàlagbà yìí bẹ̀rẹ̀.
Bẹ́ẹ̀ ni màmá, Ẹ káàbọ̀ màmá.
"Àlàmú, Kí ni èyí tí mò ń wò lókè ètè rẹ yìí? Irunmú? Kítún ni igbó tí mò ń rí lágbọ̀n rẹ yìí? Àti orí rẹ náà! Kí ló ṣẹlẹ̀ Àlàmú?
Wo bí o ṣe rí Àlàmú... Ṣé ara rẹ kò yá ni? Ṣé ó ti rẹ̀ ọ́ tipẹ́ ni?
"Rárá màmá. Kò sáìsàn. Kò síì ṣòro rárá. ṣe ẹ rí nǹkankan ni màmá?"
"Ṣé mo rí nǹkankan! Àlàmú? Ẹ ẹ̀ rí ìbéèrè! Ṣé o lérò pé n kò lójú láti ríran? Bí mo ṣe ń wò ọ́yìí, mo rín ǹkan púpọ̀.
Àwọn nǹkan tí ìwọ gan an alára lè má ri! Kí lò ń sọfún mi yìí? Kí lò ń bi mí? Àlàmú? Hà.....hà.......hà...Àlàmú?
Ẹnu ya ìyá àgbàlàgbà náà, ó pàtẹ́wọ́, ó sì wo ọmọ rẹ̀ látòkè délẹ̀ láìgbàgbọ́.
Ìbẹ̀rù rẹ̀ ṣẹ̀ṣẹ̀ wá fẹsẹ̀ múlẹ̀. Ó ti ní ìfura ohun tí yóò bá ní gboro kí ó tó di pé ó kúrò lábúlé. Ohun tí ó fuúlára lábúlé ni ìdéédé já pàtìní orí ọmú rẹ̀ tó ti hunjọ. Ó ṣe é bá yìí fún ọ̀sẹ̀ kan - ó sì mọ̀ pé nǹkan àìròtẹ́lẹ̀ yóò ṣẹlẹ̀ tàbí ó ti ń ṣẹlẹ̀ sọ́mọ rẹ̀ nígboro.
Bí ó ṣe ṣe é rè é níì gbàméjì ọ̀tọ̀ọ̀tọ̀ tí Àlàmú ní ìjàm̀bá ọkọ̀ ní òpópónà márosẹ̀ Èkó sí Ìbàdàn. Ọmú arúgbó yìí já-pàtì, ó ń lérí láti máa sẹ̀! Àlàmú jẹ́ ọmọ rẹ̀ kan ṣoṣo tí ó mu ọyàn náà. Ọlọ́run sì ti fún un lẹ́bùn fífura sọ́rọ̀ ọmọ rẹ̀ láti ara ọmú náà.
Bẹ́ẹ̀ ni, ẹ̀bùn tí Ọlọ́run dìídì fún un ni. Ẹ̀bùn àtòkèwá.
Ẹ̀bùn fún àwọnìyá tó nífẹ̀é, tó sì ní àfọkànsí tòótọ́. Okùn ìyá àti ọmọ.
Okùn tó jinlẹ̀, tó ju gbogbo òye lọ.
Ẹ̀bùn ìfura sọ́rọ̀ ọmọ àwọn ìyá mìíràn ni àlá, àwọn mìíràn níagbára àti rí nǹkan. Àwọn abiyamọ tòótọ́ mìíràn máa ń rí àmì - àmìbí i kí íle-ọmọtí wọ́n gbé ọmọ sí fún oṣù mẹ́sàn-án déédé dún, tàbí kí egúngún ẹ̀yìn tí ọmọ wọn ń gùn ní kékeré déédé sọ kúlú.
Jíjá-pà tì ọmú ni ti ìyá Àlàmú.
Nígbà náà, tí màmá wà lábúlé, ọmú Màmá ń já-pàtìlá ìdáwọ́dúró fún odidi ọjọ́ méje, pẹ̀lú ìbẹ̀rù ni ó fi bẹ̀rẹ̀ si í dí àwọn ìró àti bùbá rẹ̀ pẹ̀lú àwọn ohun èèlòmìíràn tí yóò nílò sínú apẹ̀rẹ̀ níì gbàradì láti lọ bẹ ọmọ rẹ̀ wò ní ìgboro.
Ó ti ṣe díẹ̀ tí ó ti rí i - ó ti fẹ́rẹ̀ ẹ́ pé ọdún kan, rírù àti gbígbẹ tí ó rí nínú ìrísí Àlàmú yìí sì jẹ́ kí omijé bọ́ lójú rẹ̀ wàrà-wàrà ní ẹ̀rẹ̀kẹ rẹ̀ tó ti hun jo.
"Sọ fún mi," ó tẹ numọ, "Àlàmú sọ nǹkan tí ó yíwọ́ ní pàtó fún mi... nǹkan tó ṣẹlẹ̀ gan an."
"Kò sí ǹkankan Màmá, gbogbo wa la wà dáadáa. Làbákẹ́ sẹ̀sẹ̀ jáde pẹ̀lú Tinú. Wọn á tóó dé. A wà dáadáa."
Àlàmú la ẹnu rẹ̀ gbàgà, ó sì bú sí ẹ̀rín aláriwo abàmì tí ó máa ń rín. Ó rín in fún ìsẹ́jú méjì... láìdúró.
"Hun hun - ha ha ha ha - hun hun màámi, hun hun - ha ha ha ha - màámi - hun hun..."
Ìyá Àlàmú wó lulẹ̀, ó sì bú sẹ́kún gidi! Ó gbọ̀n rìrì. Ó tó ìṣẹ́jú márùn-ún kí ara rẹ̀ tó balẹ̀ lọ́wọ́ ìkolù náà. Nígbà tí ara rẹ̀ wálẹ̀ tán, ìbéèrè kí ni - kí ni - kí ni àti báwo ni - báwo ni - báwo ni ló ṣì ń jábọ́ lẹ́nu rẹ̀.
Ní gbogbo òru ọjọ́ náà, màmá ò pajú dé.
Ẹjọ́ ló ń bá ọmọ rẹ̀ rò ní ọ̀pọ̀ ìgbà.
Ó bèèrè nípa oúnjẹ rẹ̀; ìṣọwọ́ jẹun rẹ̀, irú àwọn ọ̀rẹ́ tí ó ń kó, ibi tí ó ń sùn sí lálẹ́; bí ó ṣe ń sùn; ìṣesí àwọn ará àdúgbòsí i; àti pàápàá jùlọ, Ìbáṣepọ̀ rẹ̀ pẹ̀lú Làbákẹ́ nílé.
Àwọn ìdáhùn Àlàmú kò lọ tààrà.
Bí ọ̀rọ̀ kan tàbí àpólà gbólóhùn.
Ó ńdáhùn pẹ̀lú ìfihàn pé òun wà pẹ̀lú màmá ní tara nìkan.
Ṣùgbọ́n nínú gbogbo ọ̀rọ̀ wọn, ohun kan tí Àlàmú ò gbàgbé láti sọ ni pé "Kò sí ìṣòro màmá... Kò síì ṣòro rárá." Ó sọ ọ́ láì mọye ìgbà fún ìyá rẹ̀ tí ó sì ń fi ẹ̀rín aláriwo kẹ́yìn rẹ̀, tí màmá sì mọ̀ pé láì ṣiyèméjì, ìṣòro wà........ìṣòro ńlá!
Ṣé èyí tó rí jálajàla, tí ó ńrẹ́rìn-ín wèrè yìí ni ọmọ òun ? Ọmọ rẹ̀ ọ̀wọ́n tí ó gbé sínú fún oṣù mẹ́sàn-án tí ó tún wà lẹ́yìn rẹ̀ nígbà tó wà lọ́mọ ọwọ́?
Ṣé ọmọ tó mu ọmú àyà rẹ̀ fún ọdún mẹ́ta tí kò fi lójú oorun alẹ́ láì mọye ìgbà rè é? Ṣé ọmọ ọkùnrin rẹ̀ ṣoṣo ti wá ya wèrè? Ṣé ìdí tí ọmú rẹ̀ fi ń já pàtì pàtì fún odidi ọjọ́ méje, ó ń já pà tì nítorí orí Àlàmú ti ń yí.
Ọ̀tá!... ọ̀tá!......Èròńgbà ibi àwọn ọ̀tá ti ń fara hàn. Màmá ti gbọ́ láti ọdún púpọ̀ sẹ́yìn, pé ìṣòro Àlàmú á bẹ̀rẹ̀ ní kété tí ó bá ti ń ti ìlú Òyìnbó dé.
Ìdí nìyí tí màmá fi gbogbo ipá rẹ̀ láti má jẹ́kí Àlàmú lọ sí òkè-òkun.
Bàbá oníṣẹ́gun náà ti sọ nípa àwọn ọ̀tá ọmọ rẹ̀. Àyànmọ́ rẹ̀ ni láti ní òpọ̀lọpọ̀ ọ̀tá. Orí tó gbé wáyé jẹ́ irú orí tí àwọn ènìyàn máa ń jowú, orí tí ó mọ̀na tí ó sì ní ọpọlọ tó ga jù.
Irú orí tí òpọ̀lọpọ̀ ènìyàn ń wáfún ọmọ wọn.
Fún ìdí èyí, dandan ni kí wọ́n jowú ẹ̀. Gẹ́gẹ́ bí oníṣẹ́gun náà ṣe sọ, àwọn ọ̀tá rẹ̀ kò ní kánjú.
Wọn á máa dúró láti dá sẹ̀ríà fún un bí ó bá ti dé ṣóńṣó àṣeyọrí ní ayé rẹ̀. Wọn á dojú kọ ọ́ lásìkò pàtàkì yẹn, wọn á sì mú un wálẹ̀ láti ara ẹni tí ó súnmọ́ ọn pẹ́kípẹ́kí.
Màmá ní ìrírí tí ó tó láti lè dá ọwọ́ agbára àwọn ọ̀tá mọ̀, ó mọ̀ pé àwọn ọ̀tá lè ṣiṣẹ́ láti ìta àti lábẹ́lé.
Ótún mọ̀ pé pẹ̀lú ọgbọ́n àrékérekè oríṣìíríṣìí àti èròńgbà ni àwọn ọ̀tá lè fi mú ọmọkùnrin pẹ̀lú ìyá àti bàbá rẹ̀ kọlu ara wọn, wọ́n sì lè mú ọmọbìnrin àti àwọn òbí rẹ̀ bẹ̀rẹ̀ ìjà kí wọn ó sì yí ọ̀rẹ́ dáadáa padà sí ọ̀tá búburú; wọ́n lè mú ọkọ àti ìyáwó jókòó lé ara wọn lọ́rùn kí wọn sì máa bá ara wọn fẹyín, kí wọ́n sì darí ara wọn sí ibodè ọ̀run àpáàdì!
Màmá ronú jinlẹ̀, ó rò ó sọ́tùn-ún sósì...
Bí ẹnikẹ́ni bá wà tó súnmọ́ Àlàmú bí iṣan-ọrùn ẹ̀dá náà kò lè ṣẹ̀yìn Làbákẹ́. Òpọ̀lọpọ̀ ìgbà ni wọ́n máa ń sùn papọ̀ tí wọ́n sì máa ń jẹun láti inú àwo kan náà.
Wọ́n máa ń lẹ̀ típẹ́ típẹ́ mọ́ ara wọn bí ìtàkùn iṣu.
Ó lè jẹ́ pé àwọn ọ̀tá fẹ́ lo Làbákẹ́ gẹ́gẹ́ bí ohun èèlò fún ìparun Àlàmú.
Màmá fi ìdí èyí mụ́lẹ̀ lọ́jọ́ kejì..........ọpẹ́lọpẹ́ẹ ìwà ìtúnúká àti àìlẹ́bi tí a dá mọ́ Sènábù, ọmọ ọ̀dọ̀ wọn. Sènábù ti ń wo ìṣẹ̀lẹ̀ tí ó ń lọ nílé pẹ̀lú ifipamọ́ aájò àti ìbẹ̀rù, láìmọ ẹni tí yóò sọfún àti bí ó ṣe máa sọ ọ́.
Ṣùgbọ́n ní báyìí, ó rí màmá gẹ́gẹ́ bí olùfọkàntán tí ó lè bá sowọ́ pọ̀ ní ipele kan náà. Nítorí náà ó lanu sọ ọ́ fún Màmá.
Ó ti ká mà dáámú lọ́pọ̀lọpọ̀ ìgbà tí ó ń so ẹnu rẹ̀ pọ̀ mọ́ ti ọ̀gá ní ojúmọmọ àti lóru nínú yàrá wọn tí wọ́n tan iná tó pòkudu síbí ó ṣe ń yọjú láti ibi ihò kọ́kọ́rọ́.
Ní ipò yẹn, gẹ́gẹ́ bí Sènábù ṣe sọ, màdáámú máa ń sọ nǹkan kẹ́lẹ́kẹ́lẹ́ sí ọ̀gá. Bí ó bá sì ṣe díẹ̀, ojú ọ̀gá á pọ́n á sì padé.
Lẹ́yìn náà, ọ̀gá á ta gbọ̀n-ọ́n gbọ̀n-ọ́n, á sì ṣubú sórí ibùsùn pẹ̀lú òyì láìṣiyèméjì.
Fún ìgbà pípẹ́, ọ̀gá á dùbúlẹ̀ láìlérò bí oníwárápá.
Sènábù ṣàlàyé fún màmá pẹ̀lú ọkàn mímó àìlẹ́bí àti omijé lójú rẹ̀.
Làbákẹ́...... Làbákẹ́......orúkọ tí a fi ń ṣé pè orúkọ! Ó kan lẹ́nu, bí ewúro, ó ń lọ́ ahọ́n, ó ń kó ẹnu ènìyàn bí i ọbẹ̀ ilá tí ò níyọ̀.
Ìyá Àlàmú dá sọ̀ pẹ̀lú ìrira, ó sì tutọ́ orúkọ ìyàwó ọmọ rẹ̀ kíkorò jáde.
Bí ó ṣe kórira orúko náà báyìí àti ẹni tí ó ń jẹ́ orúkọ náà.
Óhàn gbangba pé màmá àti Làbákẹ́ kì í ṣe ọ̀rẹ́ gidi rárá.
Àwọn méjèèjì kàn ṣáà ń níì gbàmọ́ra àti ìfaradà fún ara wọn ni.
Kíni wọ nìbá tí ṣe? Kòsí.
Làbákẹ́ ni ìyàwó kan ṣoṣo fún ọmọ kan ṣoṣo tí màmá ni....
Màmá sì ni ìyáfún ọkọ Làbákẹ́ àtàtà... nítorí náà, ó le fún ìkankan nínú wọn láti dojú ìjà kọ ẹnìkejì.
Bí wọn kò bá fẹ́ràn ara wọn, dájú dájú wọ́n gbọ́dọ̀ máa dẹ ara wọn!
Ṣùgbọ́n gbogbo ìgbà ni Àlàmú ń ṣe ojúṣe rẹ̀ gẹ́gẹ́ bí onídàájọ́.
Ó mọ bí ó ṣe máa tẹ́ màmá lọ́rùn dáadáa. Ó sì mọ bí ó ṣe máa tẹ́ olólùfẹ́ rẹ̀ lọ́rùn.
Èyí kò túmò sí pé ó ti ṣa ṣeyọrí nínú títẹ́ àwọn méjèèjì lọ́rụ̀n ní pípé.
Fún àpẹẹrẹ, àwọn àsìkò kán wà tíì yá rẹ̀ ní kí ó yéé máa sọ"èmi àti ìyàwó mi....èmi àti ìyàwó mi" ní gbogbo ìgbà ní ìṣojú wọn.
Ó ń bí wọn nínú.
Àwọn ìgbàmìíràn sì wà tí Làbákẹ́ á máa kìlọ̀ fún Àlàmú láti já ara rẹ̀ gbà kúrò ní ọmọọmú.
Ẹ̀ẹ̀kọ̀ọ̀kan ni irú èyí máa ń wáyé, ọpẹ́lọpẹ́ ìfojúsílẹ̀ onídàájọ́ náà.
Ṣùgbọ́n nísinsìnyí, kò jọ wí pé yóò ṣeésẹ láti dín asọ̀ màmá kù.
Wọ́n ti bẹ̀rẹ̀ si í sọ̀rọ̀ pẹ̀lú ìbínú...
"Nísinsìnyí, Àlàmú ọmọ òpònú yìí, á wá mọ nǹkan ti mo ti ń sọlá tii ye ọjọ́ yìí," Ó ń so lọ́kàn ara rẹ̀
"Èmi àtìyàwó mi....èmi àtìyàwó mi " Òpònú ọmọ!
Á kọ́ bí yóò ti ṣe mọ rírì ọ̀rọ̀ mi nísinsìnyí tí ó ti ń kó sí páńpẹ́ rẹ̀.
Ọlọ́run mọ̀ pé ó ti ń kó ipa rẹ̀ gẹ́gẹ́ bí ìyá tòótọ́, tí ó ń gba ásìkò láti ṣí etí ọmọ rẹ̀ sí òótọ́ ayé.
Ó ti sọfún un pé kí ó ṣọ́ra gidi gidi.
Ó ti sọfún un bí obìnrin ṣe lè léwu sí.
Obìnrin ni òun fúnrarẹ̀, ó sì mọ gbogbo nǹkan.
Ó mọ̀ pé obìnrin tún lè mú ìparun wábí i paramọ́lẹ̀.
Ó ti sọ ọ́ fún un rí pé, "tọ́jú àṣírí rẹ fún ara rẹ Àlàmú. Má sọ gbogbo rẹ̀ fún ìyàwó rẹ, bí obìnrin bá ti ní òye gbogbo àṣírí rẹ, ó lè fà ọ́ lé àwọn ọ̀tá lọ́wọ́.....
Bí ọwọ́ bá sì bà ọ́ Àlàmú, á yọ gèlè orí rẹ̀, á fa irun orí ara rẹ̀, á fò sókè á sì sunkún kíkan kíkan fún ìfẹ́ ńlá tí ó nífún ọ!
Àlàmú, la etí rẹ dáadáa kí o gbọ́ mi..."
Àmọ́, ṣé Àlàmú gbọ́? Ṣé ó gbọ́ rí?
Àbájáde kíkọ etí dídi sí ohùn ọgbọ́n àti ìrírí rè é.
Ẹ̀kọ́ láti inú ìrírí kíkorò yìí lè mú kì ìpẹ́ojú rẹ̀ sí.
Láti ìgbà tí màmá ti dé, ó ti ń yẹra láti bá Làbákẹ́ sọ̀rọ̀ tààrà, títí mọ́ oúnjẹ rẹ̀ ní jíjẹ.
Ẹ̀kọ àti gaàrí tí ó gbé wá láti ilé ni ó ń jẹ.
Yàtọ̀ sí ti ìkíni àsìkò àti ìbániṣọ̀rọ̀ orí ahọ́n, Làbákẹ́ náà kò kọjá ààyè rẹ̀.
"Onídàájọ́" náà kò ráyè ṣọ́ wọn bí i ti tẹ́lẹ̀.
Ìṣòro tó bá a lọ́wọ́lọ́wọ́ tó fún un.
Fún ìdí èyí, kò ní ààyè láti wo ìran náà mọ́.
Ọ̀pọ̀ ìgbákúgbàá àti àṣì gbá ni wọ́n ń gbá pẹ̀lú ìkúùkù abẹ́nú tó rú òfin eré.
Gbogbo bí Làbákẹ́ ṣe ń siṣẹ́ ilé, màmá ń fi ìwò ìyọnu lé e ká, wọ ilé ìgbọ̀nsẹ̀, wọ balùwẹ̀, wọ ilé ìdáná, àti parí parí ẹ̀, lọ sínú yàrá rẹ̀, níbi tí wíwò màmá dè é mọ́!
Nísinsìnyí, màmá fò sókè láti orí ìjókòó rẹ̀ ó sì sáré lọ sí yàrá Làbákẹ́.
Láìpẹ́, ó ti ń dúró lójúkojú pẹ̀lú ẹ, tìrúnú-tìrúnú ni ó fi ń mí.
Àsìkò ti tó láti lahùn!
Àlàmú ti jáde, àsìkò yìí ni ó dára láti sọ̀rọ̀ sí ohun èèlò ìparun tó wà nílé.
Á dá sẹ̀ríà fún un - lọ́nà tirẹ̀.
Kò ní dạ́kẹ́ máa wò kí ayé Àlàmú bàjẹ́ poo láti ọwọ́ aṣojú àwọn ọ̀tá tí ò farahàn yìí.
"Wò mí!," Màmá sọ̀rọ̀ lójijì, "wò mí dáadáa Làbákẹ́! Àṣírí ti tú!"
"Kíni yẹn, màmá?"
"Bẹ́ẹ̀ ni. Bẹ́ẹ̀ ni, Làbákẹ́....ó ti tú - àṣírí.
Bí o kò bá mọ ìtumọ̀ ìyẹn, padà lọ bá ìyá àti bàbá rẹ kí o bèèrè... Bẹ́ẹ̀ ni.
Afẹ́fẹ́ ti fẹ́, a ti rí fùrọ̀ adìyẹ!
"Kíni nǹkan tí ẹ̀ ń sọ̀rọ̀ nípa ẹ̀, màmá?"
"Ipárẹ ti pin láti àkókò yìí lọ"!
"Màmá tani? Èmi? Kí leléyìí?"
"O mọ gbogbo rẹ̀ Làbákẹ́! Yéé díbọ́n! Ìyẹ́ rẹ ti re báyìí!
Àlàmú ni ọmọ mi kan ṣoṣo - bí o ò bá sì mọ̀ - kò sí ẹnikẹ́ni tó lè gbà á lọ́wọ́ mi. Agbára rẹ ti tán bá yìí.
Màmá ti wá paradà, kì í ṣe ènìyàn lásán mọ́.
Iṣan ńlá ńlá farahàn lójú rẹ̀, ó sì jẹ́ kí ó jọ ẹlẹ́mìí èṣù, bí i ti òkú tó fẹ́ gbẹ̀san lójijì.
Làbákẹ́ wojú ìyá ọkọ rẹ̀, ó fi àtẹ́lẹwọ́ rẹ̀ bojú ó sì hàn.
Ṣùgbọ́n màmá tẹ̀síwájú.
Làbákẹ́...... Làbákẹ́.....wojú mi mo wí báyìí!
Ìwo ò lè wojú mi mọ́!
Wo bí ọkàn ẹlẹ́ṣẹ̀ ṣè ń hùwà! Mo ní agbára rẹ ti tán!
Àgbàra àwọn tí ò ń jíṣẹ́ fún náà ti pin, ní ìṣẹ́jú yìí.
Àwọn bàbá-ńlá mi ò sùn lọ́run. Mo dúpẹ́ lọ́wọ́ wọn. Mo dúpẹ́ lọ́wọ́ wọn.
Mo dúpẹ́ lọ́wọ́ àwọn bàbá-ńlá mi, wọ́n lajú sílẹ̀.
Ní báyìí, wọ́n sì ti gbèjà mi. Fún ìdí èyí, ọmọ mi á rí ìgbàlà.
"Ṣùgbọ́n... ṣùgbọ́n... ṣùgbọ́n màmá. Kílódé? Màmá ṣe ẹ̀ ń bínú sí mi ni?"
"Àwọn bàbá ńlá wa ń bínú sí ọ Làbákẹ́!
Àwọn bàbá mi lọ́run ń bínú sí ọ!
Òrun gan-an ń bínú si ọ fún nǹkan tí ò ń ṣe láti pa ayọ̀ mi. Nǹkankan ṣoṣo tó jẹ́ n máa gbáyé."
"Èmi kọ́! Mi ò lè pa ayọ̀ yín láéláé Màmá."
"Ṣùgbọ́n o lè pa álára - àbí bẹ́ẹ̀ kọ́?
Màá já ara mi sí hòòhò níwájú ẹ báyìí, màá sì fi eyín mi ya ẹ́ sí wẹ́wẹ́!
Dúró, jẹ́ n já ara mi sí hòòhò!
"Màmá tú gèlè rẹ̀, ó bọ́ bùbá rẹ̀, ó bọ́ bàtà, ó sì ju ìró rẹ̀ sílẹ̀! Ó dúró díẹ̀ -ó ń mí lókè lókè...'
"Màá yọ yèrì àti àgbékọ́ yìí kúrò, màá sì dúró ní hòòhò ìbí ǹ bí níwájú rẹ báyìí."
Èèwọ sì ni fún ọ̀dọ́ láti wo ara àgbàlàgbà irú ọjọ́ orí màmá yìí, ẹni tí ó bá dán an wò, ìparun á dé bá a. Áparun títí láé.
Ègún burúkú lórí irú ẹni bẹ́ẹ̀. Irú ẹni bẹ́ẹ̀ kò ní tágbà, á sì kú ikú àrà ọ̀tọ̀.
Màmá fẹ́ fìdí ọ̀rọ̀ rẹ̀ gúnlẹ̀ dáadáa kí ó tó di wí pé á já ara rẹ̀ sí hòòhò.
Bí ó máa nílò, Lẹ́yìn náà láti já ara rẹ̀ sí ìhòòhò, á ṣe é.
"Wò mí dáadáa, Làbákẹ́... ojú ti ń tì ọ́ báyìí, wo ẹ̀bi ní gbogbo ara ẹ. Wòó...
Àlàmú ò níí kú. Á borí gbogbo ìṣòro náà.
Lórúkọ àwọn bàbá mi tí ò sùn lọ́run."
"Màmá... Màmá...ìṣòro wo? Ìṣòro Àlàmú ...ìṣòro rẹ̀ bó ti wù kí ó tó jẹ́ ìṣòro tèmi náà...hooo Màmá...... Báwo lẹ ṣe lè......."
Ṣé wí pé ìwọ mọ pé ìsòro Àlàmú wúwo?
Àṣé o mọ ìwọ̀n ìṣòro tí ìwọ àti àwọn ènìyàn rẹ ń fún ọmọ mi láti gbé?
Sọ fún mi báwo ló ṣe wúwo tó? Sọ fún mi! Mo mọ̀ pé ìfẹ́ inú rẹ̀ nipé kí ẹrù ìṣòro wúwo náà pa á. Wòó....wòó... Láti ìṣẹ́jú yìí lọ, ẹrù wúwo náà ti di tìẹ ní gbígbé.
Màá wá la ojú mi méjèèjì yìí sílẹ̀ láti rí bí ó ṣe máa wó pa ọ́, àti ìwọ àtàwọn tó rán ẹ sí ọmọ mi, á wó pa gbogbo yín.
"Tani Màmá? Màmá kí lẹ̀ ń sọ̀rọ̀ nípa ẹ? Kí ni nǹkan náà? Ẹ ṣáà sọ ọ́fún mi. Ẹ jẹ́ n mọ pàtó nǹkan tí ẹ̀ ń sọ."
"Alábòòsí! Alábòòsí! O mọ nǹkan tí mò ń sọ̀rọ̀ nípa rẹ̀.
Ó mọ̀ gbogbo rẹ̀. Ó mọ̀ ibi tí mò ń sọ̀rọ̀ lọ.
Ó tiẹ̀ dáa tí o ò tí ì pamí lọ́mọ kí ń tóó dé. Ó dáa.
Ó kàn ṣe àṣeyọrí nínú yíyí i lórí - tí kò mọ̀ ohun tó ń ṣe mọ́.
Ìdáhùn wá sí ìyẹn. Orí rẹ̀ á tún padà bọ̀ sípò.
Ọ̀kan rẹ̀ á padà bọ́ sípò. Ojú á sì ti gbogbo yín.
"Gbogbo wá? Tani? Èmi? Ìtìjú? Ṣé ó yẹ kí ojú ti mí nínú ilé Àlàmú?."
"Jù bẹ́ẹ̀ lọ!" Màmá pariwo padà, pẹ̀lú ìmí lókè-lókè, "Jù bẹ́ẹ̀ lọ! Tí nǹkan míìràn bá sì wà lẹ́yìn ìtìjú..... Nǹkan tí ó tọ́ sí ọ.
Mà á la ojú mi sílẹ̀ báyìí láti rí bí gbogbo yín á ṣe máa rá bàbà tí ẹ̀ ẹ́ máa kábàámọ̀ níwájú Èṣùníyì nínú ìtìjú.
Kí ni nǹkan míìràn tí ó le fẹ́ fún obìnrin tó ń fi májèlé sí oúnjẹ ọkọ rẹ̀, tí ó ń gbé òògùn fúnun jẹ? Sọ fún mi!
Kí ni nǹkan tí o fẹ fún obìnrin tó ń pọfọ̀ láti yí orí ọkọ rẹ̀, láti jẹ́kí ọkọ máa rẹ́rìn-in bí i ìkoòkò káàkiri ilé?."
"Ọ̀run ò!" Làbákẹ́ fò sókè nínú ìrora. Ní gíga sókè tí orí rẹ̀ fẹ́rẹ̀ kan òkè àjà yàrá náà. Ó ṣubú lulẹ̀ ó sì bẹ̀rẹ̀ sí í yí nínú omijé.
Òpin ọ̀nà náà ti dé! Á bẹ̀rẹ̀ sí í palẹ̀mọ́ lẹ́sẹ̀kẹ́sẹ̀.
A kó àwọn ẹrù ẹ, á gba ṣáátà ọkọ̀, á sì kúrò nílé Àlàmú, láíwẹ̀yìn, láì lanu dágbére fún ẹnikẹ́ni títí mọ́ Àlàmú gan-an alára.
Èyí ni nǹkan tó pọ́n ọn lé jù láti ṣe nínú irú ìṣẹ̀lẹ̀ yìí. Wọn ti sún un kan ògiri.
Àsé ibi tí ìyá àjẹ́ àgbà yìí ń mú ọ̀rọ̀ lọ rè é. Ìyá àjẹ́ àgbà òṣìkà yìí tó pe ara rẹ̀ níyàá ọkọ.
Dájúdájú òpin ọ̀nà náà ti dé! Ìgbéyàwó náà ti wó lulẹ̀ ní ìsẹ́jú yìí! Wò bí ó ṣe rọrùn fún ìgbeyàwó láti túká!
Ọkọ aláágànnáayírí aparọ́mọ́ni takoni.
Òpin okùn náàrè é! Ṣè bí wọ́n máa ń sọ pé okùn ìfẹ́ tó so ọkọ àti ìyàwó pọ̀ yió sì le?
Àṣìsọ ni ẹníkẹni tí ó sọ ọ sọ. Àṣìsọ pátápátá ni. Okùn tirẹ̀ rè é, okùn jábútẹ́ lásán tí ó ti ń já.
Ẹlòmíràn tilẹ̀ tí sọ ọ́ rí pé ìgbeyàwó jẹ́ ilé ogun pẹ̀lú àwọn ènìyàn tí wọn gbìyànjú láti wọlé tí àwọn mìíràn sì ń jìjàkadì láti jáde. Òtítọ́ ni ẹni náà sọ, òtítọ́ gidi ni.
Òun náà máa jáde bá yìí. Jáde! Jáde! Jáde kúrò nínú ìsopọ̀ ègún! Jáde kúrò nínú ilé tí gbogbo èèyàn ti ya wèrè.
Inú Màmá dún sí iṣẹ́ tí ìfẹ̀sùnkàn rẹ̀ ti ṣe lára Làbákẹ́. Bí ó ṣe yẹ kí ó ri nìyẹn, ohun ó tọ́ sí Làbáḱe nìyẹn, jù bẹ́ẹ̀ lọ pàápàá.
Kódà, ìbẹ̀rẹ̀ gbogbo nǹkan tí ó fẹ́ ṣe fún un nìyẹn.
Sùgbọ́n fún ìgbà díẹ̀, á dára kí ó gbàgbé nípa Làbákẹ́, kí ó sì darí gbogbo agbára rẹ̀ sí wíwá ojútùú sí ìṣòro Àlàmú.
Ọmọ rẹ̀ nílò àmújútó kíákíá.
Ìdúró ò sí, ìbẹ̀rẹ̀ ò sí mọ́.
Ó mọ bí yóò ṣe yanjú ìṣòro náà. Ó mọ ibi tí ó lè lọ láti wá ojútùú sí ìṣòro aágànná Àlàmú.
Láìfa ọ̀rọ̀ gùn, màmá ti dijú, ó sì rí ara rẹ̀ nínú ọgbà ìtọ́jú wèrè Èṣùníyì lábúlé.
Ọgbà oníṣègùn náà wà níbí i máìĺì márùn-ún sí Abúlé Àgé, tí a dátẹ̀ sínú igbó kìjikìji. Ọgbà náà fẹjú, ó sì wá lórí sarè ilẹ̀ mẹ́rin tí á fi ògiri gíga tí wọn fi sìmẹ́ǹtì rẹ́ yípo rẹ̀, tí wọ́n sì to ìgò àfọ́kù àti wáyà fẹ́léfẹ́lẹ́ sí i.
Ẹnu ọ̀nà kékeré kan ló wọ ọgbà ìtọ́jú wèrè Èṣùníyì yìí, nínú rẹ̀ ni oníṣègùn náà gbin igi ọdán bí i méjìlá tó ṣíji bo ibẹ̀sí.
Ilé alámọ̀ mẹ́ta ni ó wà níbẹ̀, tí ọ̀kọ̀ọ̀kan sì gbà tó ogún aláágànàá. Wọ́n máa ń pariwo tí wọ́n sì ń farani àwọn ìlú tó yí wọn ká.
Ní kíákíá, àwòrán Èṣùníyì pẹ̀lú ẹgba lọ́wọ́ àti ìwò ìrorò lójú rẹ̀ wá sórí Màmá.
Ó rí i tí Èṣùníyì ń làágùn, tí ojú rẹ̀ràn tí àtòrì rẹ̀ sì ń dá sẹ̀ríà sí ara àwọn aláìgbọràn tí kò tẹ̀lé àṣẹ rẹ̀.
"Dákẹ́! Dákẹ́ ariwo yẹn!" Màmá ń rò ó bí Èṣùníyì tí ṣe ń pariwo.
"Dúró sibí tí o wà! Ó dáa, àsìkò oúnjẹ rè é.
Gbogbo yín sì máa gba oúnjẹ náà lórí ìjokòó lórí àga onígi tó wà nínú àgbàlá.
Kì í ṣe lórí ìdúró bá yẹn.... O gbọ́ mi! Ìwọ! Kílódé tí ó ṣì ń dúró jẹun?"
"Ṣé o ò gbọ́ àṣẹ mi ni?"
"Wàmù!Wàmù!Wàmù!" Màmá ń rò ó bí pàṣán Èṣùníyì ṣe ń dún lára àwọn aláìsàn rẹ̀ méjì.
Kíá ni wọ́n jókòó lórí àga onígi náà pẹ̀lú àwọn yóòkú wọ́n tí wọ́n sì bẹ̀rẹ̀ sí jẹ oúnjẹ wọn, tí wọn ń wojú onítọ́ọ̀jú wọn tìbẹ̀rù-tìbẹ̀rù.
Láìfa ọ̀rọ̀ gùn, Màmá lajú, ó sì mí àmíkàn. Ní ìṣẹ́jú mìíràn, ó tún pa ojú dé àwọn àwòrán mìíràn tún wá sí orí rẹ̀.......
Ní ọwọ́ ìrọ̀lẹ́ nínú ọgbà ìtọ́jú..... màmá tún fi ojú inú ọkàn rẹ̀ rí Èṣùníyì níbi tí ó ti ń fá irun tó kún bí igbó tó wà lórí aláìsàn rẹ̀.
Màmá rò ó bí òun ṣe fa Àlàmú lọ́wọ́, tí ó sì ń mú u lọ sí ọgbà ìtọ́jú Èṣùníyì pẹ̀lú omijé lójú. Àti bí Èṣúńiyì ṣe ń sáré bọ̀ níta láti pàdé e wọn pẹ̀lú pàsán lọ́wọ́.
Láàárín ìṣẹ́jú kan, ó ti ń kó o bo Àlàmú, tí ó ń nàá kí ara rẹ̀ lè balẹ̀, tí ó ń na ọgbọ́n sínú orí rẹ̀ kí ó lè mọ̀ pé inú ilé, ilé ọ̀tọ̀ tí ara rẹ̀ ti níláti balẹ̀ ní ó wà....
Lẹ́yìn èyí, ó tún rí i tí Èṣùníyì fá irun orí Àlàmú tí ó sì fi sẹkẹ́sẹkẹ̀ dè é tọwọ́ tẹsẹ̀.
Ibẹ̀ ni á mú ọmọ rẹ̀ lọ, láti rí i pé ìṣòro rẹ̀ lọ́wọ́ lọ́wọ́ yìí yanjú.
Ó sì mọ̀ dáadáa pé ìṣòro náà áníyanjú lááàrín ọ̀sẹ̀ mélòó kan.
Èṣúńiyì mọ̀ iṣẹ́ rẹ̀ dunjú. Màmá tirí bí ó ṣe yanjú irú ìṣòro bẹ́ẹ̀ mẹ́ta ní abúlé ....
Àti bí wọ́n ṣe bẹ̀rẹ̀ si í jẹ orúkọ rẹ̀ lẹ́nu láàrin àwọn olùgbé abúlé bí i àádọ̀jọ tí ó wà ní agbègbè náà.....
Bẹ́ẹ̀ ni, Èṣùníyì wo ọkùnrin ará Kange sàn, àti ọmọbìnrin tí ó wá láti Akókurà tí ó padà fẹ́.......
Ó mú ara Jooda tí kò balẹ̀ padà bọ̀ sípò. Àwọn ìwòsàn mìíràn tí Màmá kò lè rántí ní kíákíá.
Àwọn ẹ̀mí àìrí kan ni ó yí ọgbà ìtọ́jú Èṣùníyì ká.
Wà á rí i níbi tí ó ti ń gún nǹkankan lódó, à lọ nǹkankan lórí ọlọ, á jẹ́ nǹkan lẹ́nu, á bọ nǹkankan tàbí kí ó jó nǹkan mìíràn.
Á tọ́jú irun orí àwọn aláìsán rẹ̀ tí ó fáfún ìṣègùn.
Á jó lára rẹ̀, á pò ó pọ̀ mọ́ àwọn ewé àti nǹkan ọlọ́ràá kan, á wá dà á padà sí orí àwọn aláìsàn rẹ̀ tí ó ti fá yìí, á wá bẹ̀rẹ̀ sí pọfọ̀ fún wọn lọ́kọ́ọ̀kan....
Èyí tí ó túmọ̀ sí pípe agbára àìrí kan láti wọ orí àwọn aláìsàn náà, kí ó mú ọpọlọ wọn wálẹ̀, kí ó sì mú wọn bọ̀ sípò padà.
Ní òru ọ̀gànjọ́, á pe àwọn ọfọ̀ ọ̀tọ̀ kan láti tako àwọn ọ̀tá àwọn aláìsàn rẹ̀. Isẹ́ òog̀un yìí sì máa ń dàbí i eré.
Lọ́kọ̀ọ̀kan ni àwọn ọ̀tá náà máa jìyà ẹ̀sẹ̀ wọn. Wà á rí wọn níbi tí wọn tí pa ara wọn bí i kí wọ́n lọ so ara wọn kọ́ sórí igi ìrókò tàbí kí wọ́n rì sómi tàbí kí wọ́n máa wọ́ pẹ̀lú orúnkún wọn tí wọ́n sì ń tọrọ ìdàríjì lọ́dọ̀ Èṣùníyì.
Màmá tún wo Làbákẹ́, tìkà-tẹ̀gbin .......
Ó gbójú sókè, ó sì rí fọ́tò Làbákẹ́ tí ó di ọwọ́ ọmọ rẹ̀ mú tí ó sì rẹ́rìn-ín músẹ́ lára ògiri yàrá ìgbàlejò wọn. Ẹ̀rín ìyàngì lójú èṣù.
Ní gbogbo ìgbà tí Màmá dojúkọ Làbákẹ́ lánàá, Àlàmú kò sí nílé. Ó lọ sí ìgboro kò sì dé bọ̀rọ̀, ilẹ̀ ti ṣú púpọ̀ nígbà tí ó dé, tí gbogbo ènìyàn sì ti lọ sùn.
Ó yọ́ kẹ́lẹ́kẹ́lẹ́ wolé, ó sì ti ìlẹ̀kùn mọ́ ara rẹ̀, tí ó sì bẹ̀rẹ̀ si í hanrun láìpẹ́.
Ó pẹ́ láàárọ̀ kí ó tó jí, kí ó sì tó rí i wí pé Màmá ti múra, ó sì ti ń di apẹ̀rẹ̀ rẹ̀ ní ìmúra sílẹ̀ láti padà lọ sí abúlé.
Ó sì tún rí i wí pé oúnjẹ òwúrọ̀ rẹ̀ ti wà lórí tábílì.
Ó wo ìyá rẹ̀ díẹ̀, ó sì tún yíjú sí tábìlì ibi tí oúnjẹ wà ó jọ wí pé kò ì tí ì pinnu èyí tó fẹ́ ṣe.... Kò sí ìdí fún un láti kánjú ní ti Màmá.
Ó lè bá wọn sọ̀rọ̀ lẹ́yìn oúnjẹ. Fún ìdí èyí, Àlàmú jókòó sídìí tábìlì.
Kí Màmá tó ráyè gbórí sókè, ṣíbí ìrẹsì méjì ti wọ ikùn rẹ̀.
Nígbà náà ni màmá déédé fò sókè lórí ìjókòó rẹ̀ tí ó ní,
"Àlàmú! Àlàmú! Mo fẹ́ báọ sọ̀rọ̀.....kí ó tó jẹun!.....kí o tó jẹun!" - Óti pẹ́ jù, ṣíbí ìrẹsì kẹ́ta ti wà lọ́nà ọ̀fun Àlàmú.
Nǹkan tí ó kù fún Màmá láti ṣe ni kí ó lọ sídìí tábìlì kí ó sì ṣe àgbéyẹ̀wò ọbẹ̀ tí ó wà níwájú rẹ̀.
Ọbẹ̀ Ẹ̀gúsí.... Bẹ́ẹ̀ ni..... pẹ̀lú àwọn nǹkan dúdúdúdú nínú rẹ̀.
Ojú rẹ̀ mu, ó sì rí i.
Irú àwọn èyí ti Sènábù ń sọ.
Àlàmú padà wo ìyá rẹ̀ ní ìwò tó ṣàjèjì.
Kí ni gbogbo ìrọ̀kẹ̀kẹ̀ yìí, lórí ọbẹ̀ ẹ̀gúsí lásán?
"Kí ni èyí tí ò ń jẹ́ yìí Àlàmú?"
Ìyá àgbà náà bèèrè - ìbéèrè tí kò nílò, ṣúgbọ̀n tí ó nítumọ̀ sí i.
"Èyí ni mò ń sọ?"
" Ọbẹ̀ ni Màmá ," Àlàmú rẹ́rìn-ín bí ó ti máa ń rín-in, irú èyí tí ó rín níjẹta tí ó fa kí Màmá bú sẹ́kún. Màmá gbin.
"Àlàmú... Àlàmú... ṣé ó dá ọ lójú pé ọbẹ̀ lásán ni èyí?
"Bẹ́ẹ̀ni. Ọbẹ̀ ni Màmá... Ọbẹ̀ tó dára. Kí ló kù?,"
Màmá wo abọ́ ọbẹ̀ náà ní ìwò tó le, tí ó sì mú ìfura dání.
Bẹ́ẹ̀ni......kiní dúdú yẹn tún ní. Ó rí i dáadáa - tí wọ́n wọ́nọn sórí ọbẹ̀ ègúsí náà...
Ṣe ojú Àlàmú fọ́ ni? Dájúdájú wọ́n ti sàsí i...... ṣé ihò imú Àlàmú dí ni?
Màmá tún wo ọmọ rẹ̀ kòòró... Àlàmú ń bá oúnjẹ rẹ̀ lọ ní jíjẹ, ẹnu rẹ̀ sì ń ṣe wọ̀mùwọ̀mù.
Màmá ń gbọ́ ohùn ẹnu Àlàmú bí ó ṣe ń dún, ọ̀nà ọ̀fun rẹ̀ sì dùn ún púpọ̀.
Àlàmú fi omi ti ìrẹsì rẹ̀ lọ sínú, ó sì tẹ̀síwájú pẹ̀lú oúnjẹ rẹ̀ pẹ̀lú dídún ẹnu rẹ̀...
Kí ni kò lè jẹ́? Kò sí nǹkan kí nǹkan tí Làbákẹ́ fún un tí kò lè jẹ!
Bí ó bá se abọ́ ìgbọ̀nṣẹ̀ kan fún un bi oúnjẹ, Àlàmú á jẹ ẹ́ pẹ̀lú ìgbádùn àti ìtẹ̀lọ́rùn.
Bí ó bá gbé ìtọ̀ ẹranko fún un gẹ́gẹ́ bí omi Àlàmú á gbàá, á sì gbé e mì tòùngbẹ tòùngbẹ - á sì tún dúpẹ́ lọ́wọ́ rẹ̀ fún un.
Ta ni yóò wá gbàálà báyìí? Kò sẹ́lòmíràn àfi Èṣúńiyì...
Èṣùníyì ló lè gbà á! Ìjáfara léwu.
Àlàmú mà lè já sí títì láìpẹ́!
Màmá ki apẹ̀rẹ̀ rẹ̀ mọ́lẹ̀ ó sì sá kúrò nínú ílé.
Ó mọ̀ pé láàrin ọjọ́ mélòó kan, òun á ní láti padà wá sí ìgboro láti mú Àlàmú.
Kò gbọdọ̀ jáfara rárá.
Iṣẹ́ kíákíá ló wà níwáju rẹ̀.
Bí ọjọ́ ṣe ń gorí ọjọ́, Àlàmú túbọ̀ ń rì sínú ayé àdáwà rẹ̀. Ó pọ̀ tó bẹ́ẹ̀ tí Làbákẹ́ bẹ̀rù pé ọkọ òun á di odi àti adíti, èyí á wá kún ẹrù ìṣòro wúwo tó ti wà léjìká rẹ̀ tẹ́lẹ̀. Nígbà díẹ̀ sẹ́yìn, ó máa ń ráyè láti fèsì pẹ̀lú ọ̀rọ̀ kan tàbí méjì sí ìbèèrè tí wọn bá bi í, ṣùgbọ́n kò rí bẹ́è mọ́.
Bí ẹnìkan bá pòṣé nísìnyí, Àlàmú ò ṣàkíyèsí mọ́; bí ẹnikẹ́ni bá kùn, Àlàmú kò tẹ́tí mọ́; bí Làbákẹ́ bá ń tẹnumọ́ ìkìlọ̀ rẹ̀ lórí sìgá tí ó ń fà tàbí ọtí tí ó ń mu léraléra ju ti tẹ́lẹ̀ lọ, kò kan Àlàmú mọ́.
Wíwo òkìtì àwọn fáìlì tí ó tọ́jú sókè kọ́bọ́ọ̀dù àtijọ́ kan nínú yàrá rẹ̀ wá di iṣẹ́fún un. A máa wo àwọn ìwé náàfún wákàtí púpọ̀, á sì tún máa ṣí àwọn ìwé náà láwẹ́láwẹ́ pẹ̀lú ìkánjú àti àníyàn. Lẹ́yìn náà á to àwọn ìwé náà jọ léra wọn sórí tábìlì ẹ̀gbẹ́ rẹ̀. Á gbójú kúrò á sì mí kanlẹ̀. Lẹ́yìn ìsẹ́jú díẹ̀, á padà sórí àwótúnwò fáìlì àti àkọtúnkọ pẹ̀lú àtòtúntò fáìlì wọ̀nyí. Kò sí òpin fún èyí! Nígbà mìíràn, á ya ojú ewé kan kúrò nínú ìwé náà, á wá máa ka àwọn ìpín kan pẹ̀lú ìka ìlábẹ̀ rẹ̀, á má a mirí, àgàgà tí ó bá bá nǹkan tí ó wùú pàdé níbẹ̀.
Ó ti déédé sọ yárà rẹ̀ di ọ́fíìsí ńlá tí a dáfún ìlò ara rẹ̀. Yàtọ̀ sí pé òun ni adarí pátápátá fún ara rẹ̀, Òun ni asírò owó fún ara rẹ̀, òun tún ni ayẹ̀wé-owó-wò, ọ̀gá pátápátá, àtẹ̀wé àti ìránsẹ́ ọ́fíìsì fún rarẹ̀! Eléyìí tún jẹ́ àyípadà kàyééfì.
Bí Àlàmú kò bá sí nídì́í kí ó máa ṣíwèé lọ ṣíwèé bọ̀, á máa yọ́ ọtí rẹ̀ mu, yóò sì máa fín eruku sìgá rẹ̀. Kìí bì mọ́ báyìí, èéfín sìgá ò kó sí i lójú bẹ́ẹ̀ ni, kò sí mú un húkọ́ mọ́.
Sùgbọ́n ẹ̀rín àbàmì àláriwo rẹ̀ ṣì wà, isẹ́ ọtí kò sì kúrò lára rẹ̀. Èyí sì jẹ́ ìdí kan tí ó fi máa ń fọ́nnu pé òun lè wa ọkọ̀ ayọ́kẹ́lẹ́ rẹ̀ káàkiri gbogbo òpópónà Ìbàdàn tí òun bá díjú tí òun sì tẹ́lè ọ̀nà apá òsì! Ó lè mu ásíìdì ìgò mẹ́fà lẹ́ẹ̀kan láti pòùngbẹ! Ó lè fi ìgbésẹ̀ méjì bọ́lẹ̀ lórí àkàsọ̀ ilé alájà méjì, kí ò sì délẹ̀ láìfarapa!
Báwo ni ènìyàn ṣe fẹ́ bá adití sọ̀rọ̀? Ènìyàn tí etí rẹ̀ ti dí pa? Làbákẹ́ ti gbìyànjú láìmọye ìgbà ó sì ti kùnà.
Ó gbọ́dọ̀ gbọ́ èyí Àlàmú'
Bẹ́ẹ̀ ni- ha ha ha ! hun hun ! ha! ha!'
Nǹkan tí ó ń gbé mi lọ́kàn ...'
Ẹm ẹm -mi hun hun hun - ha ha ha ha
Àlàmú jọ̀wọ́ tẹ́tí ... Ní ọjọ́ yẹn tí Màmá wá ...'
Bẹ́ẹ̀-ha ha ha ha- hun hun - ha ha ha ha!' - Ìwò tí ó dí, tí ó sì jìnnà hàn lójú rẹ̀!
Omijé ṣarajọ sójú Làbákẹ́, omijé fún Àlàmú, omijé fún nǹkan tí ó jẹ́ níyà lọ́wọ́ ìyá Àlàmú. Báwo ni Àlàmú ṣe fẹ́ mọ̀ ohun tí ó là kọjá? Báwo ni yóò ṣe mọ̀ bí ìyá rẹ̀ ṣe sọ̀rọ̀ fitafita pẹ̀lú ìrunú? Àti àwọn ìfẹ̀sùnkàn búburú! Ta ló máa wá gbẹ̀rí rẹ̀ jẹ́? Ó gbé gbogbo èyí sọ́kàn. Kò sẹ́ni tí á bá sọ ọ́. Omijé fún èyí náà ... gọ̀ọ̀rọ̀gọ̀ ni ó sì dà wálẹ̀ bí odò ...
Gbogbo ohun tí Àlàmú ń rí rò báyìí ò ju àwọn ìwé rẹ̀ pẹ̀lú sìgá àti ọtí rẹ̀. Kò sí nǹkan mìíràn mọ́.
Ibẹ̀ ló tún wà yìí, nídìí ìgò tí ó ń rín ẹ̀rín àrín kán-ní-hà rẹ̀, tí ó ṣe bí ìgbà tí gbogbo ayé wà ní ìkáwọ́ rẹ̀!
Tinú rá lọ bá a, ó sì dúró síwájú rẹ̀ pẹ̀lú ẹsẹ̀ ẹlẹgẹ́ kékeré rẹ̀ tí ó máa ń gbọ̀n. Ọmọ kékeré náà rẹ́rìn-ín músẹ́, ó ń sàfihàn eyín rẹ̀ tuntun tó sẹ̀ẹ̀hù bí ó ṣe ṣe sí ìyá rẹ̀, ó ń fi ọgbọ́n inú sọ fún bàbá rẹ̀ pé kí ó rí i kí ó sì jọ̀ ọ́ lójú.
Bà bà bà ...bàbá...bababa...', Tinú ń sọ̀rọ̀ wẹ́wẹ́, Ó ti wá lè dá dúró lórí ẹsẹ̀ rẹ̀ tín-ín-rín-tín méjì yẹn láìsí ìrànwọ́. Ó ń dúró pé kí bàbá kì í kú orí ire, kí ó tó di wí pé ó tẹ̀síwájú láti jẹ́ isẹ́ kan - iṣẹ́ yẹn!
Àlàmú wo ọmọ rẹ̀, ó sì tún wo ìgò ọtí iwájú rẹ̀. Ó fẹ́ jọ pé ó ń jiyàn kẹ́lẹ́kẹ́lẹ́ lórí èyí tí yóò mú... Àlàmú gbé ọtí náà mu kíákíá, ó dàbí i pé ó fẹ́ ìgò ọtí náà ju ọmọ rẹ̀ lọ!
Lẹ́yìn náà ó fa sẹ́yìn, ó sì wo eku kékeré iwájú rẹ̀ ní ìwò ìrira. Ó jẹ́ ìwò ìbínú tó jinná, bí ìgbà tí ó sẹ̀sẹ̀ ń rí ọmọ tirẹ̀fún ìgbà àkọ́kọ́. Ó rín ẹ̀rín aláriwo. Tinú kékeré han. Pẹ̀lú igbe ó rá kúrò láídúró jísẹ́ kankan.
Nínú ilé ìgbéyàwó yìí, Làbákẹ́ rí àgbájọ èéfín tó pòkudu, Àlàmú ti dá iná sí ilé tirẹ̀ ganan, ó farahàn. Ìyá rẹ̀ sì ti ràn-án lọ́wọ́ láti wọ́n bẹntiróòlù sórí òrùlé tó ń jóná náà, láti sọ ọ́ di iná ńlá! Kí sì ni ènìyàn lè ṣe bí ó bá bá ara rẹ̀ nínú iná àìlééru báyìí? Bí iná bá ń jó lórí òkè gíga? Àfi kí ènìyàn sáré, àbí bẹ́ẹ̀kọ́?
Làbákẹ́ mọ ohun tí yóò ṣe. Ó sì bẹrẹ̀ ìpalẹ̀mọ́ lẹ́sẹẹsẹ àti létòlétò. Ní ọjọ́ tó bẹ̀rẹ̀, ó dúró sí ọ̀dẹ̀dẹ̀ ilé wọn, ó sì ń tẹ́tí sí bí Àlàmú ṣe ń ṣáná sí ẹ́ńjíìnì ọkọ̀ gbígbó rẹ̀ nínú ọgbà ìgbọ́kọ̀sí, nígbà tó sìyá ọkọ náà fẹ̀yìn rìn jáde. Ó dúró pẹ̀lú sùúrù pé kí ọkọ̀ náà pòórá sí kọ̀rọ̀ òpópònà pẹ̀lú èéfín àdámọ́ àti ariwo ajánilétí rẹ̀. Lẹ́yìn náà ni ó sáré wọ yàrá.
Nínú yàrá, Làbákẹ́ bọ́ ìfasokọ́sí, ó sì bẹ̀rẹ̀ si í i yọ àwọn aṣọ rẹ̀. Kíá, ó ti kó wọn sínú àpótí aṣọ. Ohun ẹ̀ṣọ́ ara ni ókún inú kọ́ńbọ́ọ̀dù méjì nínú yàrá náà, ó sì kó àwọn nǹkan inú rẹ̀ sínú apẹ̀rẹ̀ rafia òfìfo méjì ní kíákíá.
Ó dáwọ́ dúró díẹ̀, ó sì mí àmíkàn... ṣé òun fúnrarẹ̀ ò máa ya wèrè báyìí? Ṣé kò máa sínwín? Báwo ni yóò ṣe kó gbogbo nǹkan inú yàrá láìsẹni tí á ràn án lọ́wọ́? Ojú rẹ̀ lọ́ sí ibi fáánù adádúró, ibi dígí adádúró àti ilé ìfaṣọpamọ́sí tó ṣe é gbé. Á dáa kí ó fi gbogbo ìyẹn sílẹ̀ ná. Wọ́n ṣì lè wà níbi tí wọn wa yẹn ná.
Lẹ́yìn wákàtí kan, ohun ọkọ̀ Àlàmú tún wá sí etí rẹ̀ ... Ó tún tètè wálé lónìí?
Kíákíá ni Làbákẹ́ ti àwọn àpótí aṣọ náà sí ẹ̀yìn ilẹ̀kùn, ó pa pẹpẹ méjèèjì dé, ó ti àwọn apẹ̀ẹ̀rẹ̀ náàbọ abẹ́ ìbùsùn ẹbí, ó nu òógùn kúrò ní òkè ojú rẹ̀ ó sì jáde kúrò nínú yàrá, ó ń gbìyànjú láti ṣe dáadáa... Ṣe òun náà ò ti wá máa ya wèrè? Ṣe kò máa sínwín báyìí? Ó bẹ̀rẹ̀ si í mí kíkankíkan.
Lówùúrọ́ ọjọ́ kejì, ó bẹ̀rẹ̀ isẹ́ rẹ̀ ní pẹrẹu, ó múra, ó fi báàgì ìfàlọ́wọ́ sí abíyá apá òsì, láìpẹ́ ó ti wà ní òpòpónà tí ó ń pe kabúkabú. Bí ó ṣe ń dúró de kabúkabú ni ó ń ronú nǹkan tí yóò sọ. Ó gbọ́dọ̀ sọ̀rọ̀ dáadáa tí yóò dánilójú. Kò sì gbọdọ̀ yọ nǹkankan sílẹ̀.
Ó gba Làbákẹ́ ni bí i ọgbọ̀n ìṣẹ́jú kí ó tó débi tó ń lọ. Òkè-Àrẹ kò lọ tààrà láti Òkè-Àdó. Ó sì ní láti kọjà níbi sún-kẹrẹ-fà-kẹrẹ ọkọ̀ ní Bẹẹrẹ. Èyí tó sì wà ní òpópònà Agbeni sí Lẹbanon ò gbẹ́yìn, kí a tó wásọ ti ìwàkuwà àwọn awakọ̀ dánfó àti kabúkabú lágbèègbè Ògùnpa. Ọ̀nà tí ó ṣe tààrà láti Gẹ́gẹ́ sí Òkèfòkò látàrí kòtò ńlá tí àwọn olómi gbẹ́ síbẹ̀. Ihò náà á ti máa lo bí i oṣù méjì tábì jù bẹ́ẹ̀ lọ, ó sì jọ wí pé àwọn olómi náà kò kánjú láti dí i pa. Fún ìdí èyí, ọ̀nà tí ó gùn jù ni Làbákẹ́ gbà, ṣùgbọ́n ó jàjà dé Òkè-Àdó, ó sì wọ ọ̀fìisi àwọn agbẹ́jọ́rò lọ. Pátákó ìjúwe náà mú ni lọ́kàn.
Bí ó ṣe wọ inú ọ́fíìsi olùgbàlejò, ọ̀kan rẹ̀ bẹ̀rẹ̀ sí i ṣe kì-kì-kì. Ó ṣe àkọsílẹ̀ rẹ̀ sínú ìwé pélébé àlejò, ó ḿu ìjokòó ó sì bẹ̀rẹ̀ sí i wò rá-rà-rá, tìbẹ̀rù tìbẹ̀rù. Gbogbo nǹkan inú ọ́fíìsì àwọn agbẹ́jọ́rò yìí ni ó ní bátànì, bí wọ́n ṣe kí i káàbọ̀; ìkíni rẹ̀ àti bí wọ́n ṣe ń dáhùn ìbéèrè.
Ẹ kú ojúmọ́ ìyá.
Ẹ fẹ́ rí Agbẹjọ́rò?
Ó dáa bẹ́ẹ̀, ẹ jọ̀wọ́, ẹ jókòó, ẹ káàbọ̀.
Ṣe ẹ lè ṣe àkọ́sílẹ̀ yìí? Ó dáa. Mò ńbọ̀ nísìnyí," olùgbàlejò náà rìn kíà láìpariwo lọ inú ọ́fíìsì kan nínú, ó sì padà dé lẹ́yìn ìṣẹ́jú méjì gérégé.
"Ẹ máa ní láti dúró ìyá, fún bí ìṣẹ́jú márùn-ún."
Làbákẹ́ rí àwòrán agbẹjọ́rò méjì tí ó darí ọ́fíísì náà tí wọn gbé kọ́ ògiri. Àwọn méjéèjì múra bí i agbẹjọ́rò - láìrẹ́rìn-ín pẹ̀lú ojú líle wọn fa ojú ro ẹnu wọn padé, àwọn àbùdá tí kì í jẹ́kí ènìyàn ṣe àní-àní, àti ìwò àrímáleèlọ ni wọ́n ní tí ó ń mú ẹni yòówù tí ó bá rí wọn gbàgbé ara wọn. Ọ̀kan lára wọn lo ìgò dúdú ojú rẹ̀ sì jọ ojú mímọ̀ sí Làbákẹ́.
Lẹ́yìn ìsẹ́jú márùn-ún géérégé, wọn pe Làbákẹ́ wọ yàrá kan, tí ọ̀kan ninú àwọn lọ́yà, ìyẹn Àkànní Mústàfá ti ń dúró láti gbà á lálejò.
"Ẹ káàbọ̀ ìyá"
"Ẹ mú àga kan, a wà níbí fún yín, kí ló sẹlẹ̀? Ẹ ṣe jẹ́jẹ́, ẹ ṣe gbogbo ǹkan jẹ́jẹ́."
Amòfin Mústàfá ti ṣàkíyèsí hílà-hílo tí ó hàn lójú Làbákẹ́.
Ó jẹ́ agbẹjọ́rò tí ó ní ìrírí tí ó sì mọ bí wọ́n ṣe ń fi ọkàn oníbàárà balẹ̀.
Kò síbí ìṣòro náà ṣe lè pọ̀ tó, ó mọ̀ pé àwọn oníbàárà máa ń gbé ìbẹ̀rù àti hílà-hílo wọn sójú.
Àwọn tí ó bá bá ọ̀rọ̀ ọ̀ràn wá ní wọn máa ń le láti kojú jù.
Wọn á máa sọ ìrírí wọn tẹkúntẹkún, wọn á má a gé ètè ara wọn jẹ, wọn á má fa orí ìka ọwọ́ wọn mú tàbí kí wọn máa fa irun ara wọn.
Àwọn èyí sì má a ń jẹ́ kí ó le tàbí, kí ó má ṣe é ṣe láti rí àlàyé kíkún gbà lẹ́nu wọn.
Fún irú wọn, ìwádìí òtítọ́ ní láti wáyé pẹ̀lú ọgbọ́n ẹ̀wẹ́.
Láìjẹ́ bẹ́ẹ̀ àwọn ìhò a pọ̀ fún àǹfààní àwọn ọ̀tá láti rí wọ̀.
Ṣùgbọ́n àwọn tí wọn bá bá ẹjọ́ abẹ́lé wá máa ń rọrùn láti gbámú.
Wọn a máa fi ẹ̀dùn ọkàn wọn hàn lẹ́ẹ̀kọ̀ọ̀kan oníbàárà ní abẹ́ ọ̀wọ́ yìí máa ń fọnrere àìmọ́wọ mẹsẹ̀ wọn, wọ́n sì máa ń sọ púpọ̀ òótọ́ ọ̀rọ̀ wọn ìyẹn tí kì í báá ṣe òótọ́ pọ́nbélé.
Bí ènìyàn bá sì ṣàgbéyẹ̀wò nǹkan tí wọn bá sọ nígbà ogún, nǹkan kan náà ni ẹni náà á gbọ́ lẹ́nu wọn pẹ̀lú ìyàtọ̀ bín-ín-tín tàbí kí ó má sì ìyàtọ̀ kankan rárá.
Irú ọwọ́ yìí ni agbẹjọ́rò Mústàfá fi Làbákẹ́ sí. Ó sì tọ̀nà bẹ́ẹ̀.
Láísìnmi, Làbákẹ́ ròyìn gbogbo ìrírí rẹ̀ nílé ọkọ rẹ̀, ó bẹ̀rẹ̀ ìtàn ìfẹ́ rẹ̀ pẹ̀lú Àlàmú láti ìbẹ̀rẹ̀, nígbà tí wọn wà nílùú Englandi títí di ìgbà tí wọ́n fi dé orílẹ̀-èdè Nàìjíríà fún ìgbéyàwó tí wọ́n ṣe táyé gbọ́ tọ́run mọ̀.
Ìrètí wọn fún ọjọ́ iwájú wọn ga bí Àlàmú ṣe rísẹ́ asírò-ọ̀rọ̀ sílé iṣẹ́ Bajoks tó gbajúmọ̀, àti ọmọ wọn Tinú tó dé láti wá dákún ayọ̀ wọn.
Lẹ́yìn ìgbà náà ní ìjì bẹ̀rẹ̀ si í jà tí ọkọ̀ ìgbéyàwó wọn bẹ̀rẹ̀ si í kọsẹ̀.
Gbogbo ìṣẹ̀lẹ̀ náà ń wá sí i lọ́kàn kedere bí ìgbà tí ó bá sẹ̀sẹ̀ ń sẹlẹ̀.
Ó sọ ìtàn ìfàsẹ́yìn ọkọ rẹ̀ àti àwọn ìṣe aágà nná tí ó ń ṣe nílé.
Ojú rẹ̀ kúnfún omijé nígbà tí ọ̀rọ̀ rẹ̀ débi ipa tí ìyá ọkọ rẹ̀ ń kó nínú gbogbo ọ̀rọ̀ náà.
Sí i ìyẹn ni àjẹǹjẹtán ọ̀rọ̀ náà.
Làbákẹ́ ò mọ ònà tí ó dára jù láti so gbogbo ìṣẹ̀lẹ̀ náà pọ̀ láti lè fi ṣe ẹjọ́ ìkọ̀sílẹ̀ gidi.
Nígbà tí ó máa fi parí ìtàn rẹ̀, ó dàbí i pé wọ́n ti borí, ọ̀rọ̀ náà ti gbọ̀n-ọ́n, ooru mú un ní gbogbo ara, bí ó tilẹ̀ jẹ́ pé ẹ̀rọ amúlétutù wà ní títàn dé góńgó nínú ọ́fíísì agbẹjọ́rò náà.
Ó dáa ... Ó dáa ìyáàfin, ẹ ṣe jẹ́jẹ́ ìyáàfin, à ti lẹ́jọ́ ... ẹjọ́ tó dára.
A sì ti ní ìpìlẹ̀ tó dára láti bẹ̀rẹ̀ ẹjọ́ ìkọ̀sílẹ̀.
Agbẹjọ́rò Mústàfá tẹ bọ́tìnì kan, ìgbà náà ni Làbákẹ́ sẹ̀sẹ̀ rí i pé gbogbo nǹkan tí òun sọ ni wọ́n ti gbà sílẹ̀.
Gbogbo èyí kò kúkú kàn án, ọ̀nà àwọn agbẹjọ́rò nìyẹn.
Gbogbo nǹkan tí ó ń fẹ́ ni ìtúká ìgbéyàwó náà ní kíákíá. Kò fẹ́ nǹkan mìíràn lẹ́yìn ìyẹn. Ó sì ní ìgbàgbọ́ nínú agbẹjọ́rò tí gbogbo ènìyàn ìgboro mọ̀ nígbòro fún àìníbẹ̀rù rẹ̀ àti ìgbójú rẹ̀ nínú títúmọ̀ òfin.
Agbẹjọ́rò Mústàfá àti ẹnìkejì rẹ̀ ní orúkọ nípa kíkápá ẹjọ́ tí a rò pé kò nírètí mọ́ nípa lílo ẹ̀rí tó yèkoro láti ka kóòtù ní ẹ̀jafúú àti láti dà òpó àwọn alátakò rú pẹ̀lú ẹ̀rí tó dájú.
"A ní ẹjọ́ tó dára ìyáàfin," ó tún un sọ, "Ẹ kò nílò láti dààmú."
A máa fi ẹ̀sùn yìí kàn lórí ẹ̀sùn márùn-ún yìí; ọtí àmupara, ìwà ìkà, àìka isẹ́-ẹni sí, fífi ojúṣe-ẹni sílẹ̀ àti àìbọ̀wọ̀ fún ìgbéyàwó fún ọkọ yín.
Agbẹjọ́rò Mústàfá parí ọ̀rọ̀ rẹ̀ ó sì rẹ́rìn-ín pẹ̀lú ìgboyà.
Agbẹjọ́rò Mústàfá bí Làbákẹ́ ní àwọn ìbéèrè kéékèèké mìíràn nípa ilé, ó sì sọ fún un pé kí ó mú àwọn ìwé-ẹ̀rí àti òrùka ìgbéyàwó wá fún ìtọpinpin àti ìwé àkojọpọ̀àwòrán ìgbéyàwó wọn náà.
Lẹ́yìn èyí ni wọ́n á jòkòó, wọn á sì wo iye owó tí yóò san, owó iṣẹ́ rẹ̀ àti àwọn nǹkan yòókù.
"Ó ṣeni láàánú ìyá," Agbejọ́rò Mústàfá ń bá ọ̀rọ̀ rẹ̀ bọ̀, "Ẹnìkejì mi jáde."
Ẹ̀ ẹ́ ní àǹfààní láti mọ̀ ọ́n nígbà tí ẹ bá tún wá.
A jọ máa ń wà pọ̀ ni .... Ṣé ẹ mọ̀, kí a foríkorí láti fọ agbọ̀n ẹjọ́ tó bá yi. Orí méjì sàn ju ọ̀kan bí àwọn ènìyàn ṣe máa ń sọ.
Máa sọ ọ̀rọ̀ ẹjọ́ yín fún un... aìíbaàámọ̀ èrò mi láti lọ sí ìlú ọba lè wá sí ìmúsẹ lọ́sẹ̀ tó ń bọ̀, òun ni yóò bá a yín máa bá ẹjọ́ náà lọ.
Ọ̀kanṣoṣo ni wá, nǹkankan náà sì ní wá pẹ́lù, kò sí ìṣòro. Làbákẹ́ rẹ́rìn-ín músẹ́, ó ti ja ogun náà ní àjàyè dé ìdajì. Pẹ̀lú ìrànwọ́ àwọn agbejọ́rò tó múnádoko méjì yìí nílé ẹjọ́, kò ní nǹkankan láti bẹ̀rù, yóò borí Àlàmú délẹ̀.
Nígbà tí Làbákẹ́ jàjà dìde láti máa lọ, ojú rẹ̀ ti yàtọ̀. Ọkàn rẹ̀ ti ṣíwọ́ lílù kì-kì-kì. Òhun tí ó sì gbọ́ lẹ́nu Agbẹjọ́rò Mústàfá gbẹ̀yìn gbé ẹ̀mí rẹ̀ sókè, ó sì dá ọkàn rẹ̀ lárayá. Ó dàbí i òògùn ẹ̀jẹ̀ sí ọkàn tí ó ti pòrúurù.
"Kò sí ìṣòro nípa ti ọmọ kékeré yẹn-ọmọ yín, amáa ṣètọ́jú tirẹ̀ nínú ẹjọ́ náà, a mọ bí a ṣe máa ṣe é," Agbẹjọ́rò tún fi ọkàn rẹ̀ balẹ̀.
Làbákẹ́ rìn jáde nínú ọ́fíisì agbẹjọ́rò náà pẹ̀lú ẹ̀rín músẹ́ sí olùgbàlejò ọlọ́yàyà náà.
Ojú Agbẹjọ́rò Mústàfá tẹ̀lé oníbàárà rẹ̀ jáde.
Irú arábìnrin aláìlẹ́tàn tí ó jẹ́.
Obìnrin tí ó ti rí wàhálà ìgbéyàwó ní ẹ̀ẹ̀kan ṣoṣo, ti ó wá ń rò ó pé ọ̀runfúnrarẹ fẹ́ wó pa á. Ìṣòro tí ó ní yìí náà ní ìṣòro tí ẹgbẹẹgbẹ̀rún àwọn ìyàwó-ilé kéé-kèè-ké mìíràn ń ní nígboro.
Àwọn obìnrin náà ń ṣe àìsùn lóru lórí ọ̀rọ̀ tí ò tó nǹkan nínú ìgbéyàwó.
Wọn á rojọ́, wọn à sì gégùn-ún fún ọjọ́ tí wọn ṣe ìsopọ̀ tọkọtaya!
Wọn á búra pé òpin ti dé.
Wọn á halẹ̀ láti gbé májèlé jẹ, àwọn nǹkan tí ó ń bí wọn nínú lọ́pọ̀ ìgbà kìí tó nǹkan, irú àwọn ọ̀rọ̀ bẹ́ẹ̀ ṣe é yanjú nílé pẹ̀lú àwọn òbí wọn láìdélé ẹjọ́.
Ó lè jẹ́ pé ọkọ pẹ́ níbisẹ́ tí ó ń ṣe àṣekún iṣẹ́ pẹ̀lú akọ̀we rẹ̀ obìnrin; tí ò sì jẹun dáadáa nílé, ìyẹn ń túmọ̀ sí pé ó tí tẹ ara rẹ̀ lọ́rùn níbìkan ni; bí ó bá sùn ní kété tó jẹun alẹ́ tí ò sì jí títí tí ilẹ̀ ọjọ́ kejì fi mọ́; tàbí ó sọ̀rọ̀ olólùfẹ́ ìkọ̀kọ̀ láti ojú oorun tàbí pé ọkọ ò gbé owó oṣù rẹ̀ lé bùkátà àwọn ara ilé mọ̀ tàbí pé ó sọ ara rẹ̀ mọ́ àwọn òbí rẹ̀ jú, tí ó sì gbójúfò òun dá - ìyẹn ìyàwó ilé àti àwọn ìdí bẹ́è bẹ́ẹ̀ lọ.
Agbẹjọ́rò Mústàfá wo Làbákẹ́ bí ó ṣe ń rìn lọ, tí àánú rẹ̀ sì ń ṣe é.
Bí àwọn obìnrin bá lè kọ́ bí a ṣe ń rọ́jú, kí àwọn ọkùnrin náà kọ́ bí a ṣe ń ní sùúrù; bí àwọn tokọtaya bá lè kọ́ bí á ṣe ń sọ̀rọ̀ lórí ìbànújẹ́ wọn pẹ̀lú àjọpín ìfẹ́ àti ìbọ̀wọ̀ kí wọ́n sì rẹ́rìn-ín lórí gbogbo àṣìṣe àti ìkùnà wọn, dájúdájú ìkorò ò ní ráyè nínú ilé wọn, kò sì ní sí ìdí láti gbẹ́jọ́ wọn délé ẹjọ́ kí wọn tó parí ẹ̀. Ṣùgbọ́n báyẹn, àwọn agbẹjọ́rò ò ní rí isẹ́ ṣe.
Agbẹjọ́rò Mústàfá mọ̀ pé ó dára bí òun ṣe gbà láti bá Làbákẹ́ ṣe ẹjọ́ náà.
Ó tẹ́ Làbákẹ́ lọ́rùn, ó délé padà bí obìnrin tí ó ní ìtẹ̀lọ́rùn.
Ṣùgbọ́n pẹ̀lú ìpinnu kan nipé òun a máa gbé ipá wojú ipá ni.
Bí Àlàmú bá ya odi, òun náà a se ètè tirẹ̀ pátápátá.
Bí ó bá pariwo mọ́ ọn, òun náà á pariwo padà.
Bí Àlàmú bá rẹ́rìn-ín aláriwo sí i bí ó ṣe máa ń rín in bí i wèrè, òun náà á lánu tirẹ̀ fẹ̀, á sì rín ẹ̀rín aláriwo tirẹ̀ padà, ariwo rẹ̀ á pọ̀ tó bẹ́ẹ̀ tí Àlàmú fúnrarẹ á gbọ̀n rìrì!
Láti ìsìnyí lọ, ọ̀rọ̀ wọn á di ti alárìnkiri tí ó kọjúmọ́ asínwín nílé wèrè, ní ìjàkadì gbangba! Agbára ipá méjì.
Lẹ́yìn náà ni ti ariwo tí ò ṣe é sá fún tí yóò tú wọn ká títí láé.
Ohùn Tinú wá sí etí Làbákẹ́ láti ẹ̀hìnkùlé ilé wọn - bí ìgbà tí ó bá ń ṣe yẹ̀yẹ́ ní o jọ́.
"Tata-tatata - bababa-baba-bababa," ọmọ náà ta gbọ̀n-ọ́n gbọ̀n-ọ́n lọ́nà yàrá ìgbafẹ́, ó sì rí ìyá rẹ̀. Lẹ́yìn náà ní ó yí ọkàn padà.
"Màmá-ma ma ma -màmá-mamama"
Làbákẹ́ rẹ́rìn-ín músẹ́, irú ọmọ tó gbọ́n wo rè é.
Bí ó bá jẹ́ pé ó ni ẹ̀bùn èdè ni, á tí jíṣẹ́ tí ó rán sí bàbá rẹ̀ tipẹ́tipẹ́.
Ọmọ tí ó dá ṣáṣá , tí ó gbọ́n, bí ó bá dàgbà lọ́jọ́ iwájú ìbéèrè ákún ẹnu rẹ̀.
Á fẹ́ mọ̀ ìdí tí ó fi jẹ́ pé ilé tí ó túká ni òun ti wá. Bẹ́ẹ̀ ni... ó ní ẹ̀tọ́ láti mọ̀.
Làbákẹ́ mọ̀ pé dandan ni kí òun fi àlàyé tẹ́ Tinú lọ́rùn.
Ó nílò láti ní ìwé ìjẹ́rìí-ẹni tí yóò máa kọ ìṣẹ̀lẹ̀ ojoojúmọ́ inú ilé náà sí.
Ìwé yìí ni á fi han Tinú lọ́jọ́ iwájú.
Ọmọbìnrin aláìsẹ̀, náàá kàá pẹ̀lú omijé lójú láìsí àní-àní.
Ọtí àmupara bàbá rẹ̀ - bí ó ṣe bì sí i lára tí ó sì tì í, ó ta á nípàá, tí ọmọ náà ń han, tí ó ń yíràá nílẹ̀ tí ó ṣèṣe létè àti èrìgì eyín tuntun rẹ̀ lọ́jọ kan.
Wèrè àti ìtàdanù bàbá rẹ̀, tí ó ń gbọn ẹ̀tọ́ rẹ̀ gẹ́gẹ́ bí i bàbá àti ọkọ dànù, ẹ̀rín aláriwo rẹ̀, àti wíwọlé lóru rẹ̀ bí ọrọ̀.
Gbogbo èyí ló tì í láti sẹjọ́ ìkọ̀sílẹ̀, kí á tó wá sọ ti àbùkù ti màmá fi ń kàn án àti ìdààmú láti ọwọ́ màmá àti àwọn ará àdúgbò...
Òtítọ́ ni Làbákẹ́ sọ. Ìṣesí àwọn ará àdúgbò rẹ̀ kò ṣe é gbà sára rárá. Alẹ́ àná nàá ni Làbákẹ́ gbọ́ tí àwọn ará àdúgbò rẹ̀ tún ń bá a wí bí wọn ṣe máa ń sọ; Ṣùgbọ́n tọ̀tẹ̀ yìí ń pẹ̀gàn ni.
Ọkọ nìkan kọ́ ló ya wèrè, Ìyàwó náà ya wèrè,
Àwọn wèrè méjì . Ilé wèrè.
Ó ń díbọ́n bí ìgbà tí kò gbọ́ wa, kí ló ń dúró dè, lóòótọ́? Sọ fún wa, wèrè obìnrin...
Wọn kò kọjúsí i tààrà láti sọ̀rọ̀. Báwo ni yóò ṣe wá gbèjà ara rẹ̀?
Irú ipò ìyọnilẹ́nu wò rè é! Ọ̀rọ̀ wá di ti olùpéjọ́ ti ó ń wọ àfẹ̀sùnkàn lọ sí ilé ẹjọ́ láti dájọ́ láìsí ìpèléjọ́.
Gbogbo ayé ni wọn ti kẹ̀yìn si - Màmá, Àlàmú, àwọn ará àdúgbò àti gbogbo ènìyàn.
Fún ìdí èyí, kò sí ẹnìkan tí yóò díi lọ́wọ́ láti pe ẹjọ́ ìkọ̀sílẹ̀ náà títí dé òpin.
Ní ọjọ́ iwájú, bí Tinú bá bi í ní ìbèérè, òun náà á ní ìbèérè láti bi Tinú padà, á bèrè bí Tinú náà bá lè gba irú rẹ̀ gẹ́gẹ́ bí obìnrin, kí ó máa bèèr̀e fún ìkọ́sílẹ̀.
Orí Àlàmú wà lókè.
Ó tẹjúmọ́ òkè àjà yàrá ìgbafẹ́ wọn bí ó ṣe ń kánjú kúrò nínú ilé tí ó sì mú ìwé méjì pọ.
Làbákẹ́ jáde láti ilé ìdáná. Ọkọ àti ìyàwó bá kọlu ara wọn, ní ìdàyà kọ àyà.
Àwọn ìwé méjì tí Àlàmú kó dání jábọ́ lọ́wọ́ rẹ̀. Bẹ́ẹ̀ sì ni kẹ́tùlù tí Làbákẹ́ gbé dání náà jábọ́ lọ́wọ́ rẹ̀.
Kò rọrùn láti dá ẹnìkan lẹ́bi.
Bí ó bá jẹ́ pé Àlàmú ń tẹjú mọ́ òkè àjà ni, Làbákẹ́ náà tẹjú tirẹ̀ mọ ilẹ̀ ni bí ó ṣe ń rìn.
Fún bí i ìṣẹ́jú àáyá díẹ̀, wọ́n dúró ń wojú ara wọn, wọ́n ń fi ojú burúkú bi ara wọn léèrè.
Àlàmú kò lanu sọ nǹkankan.
Làbákẹ́ náà ò sì la ẹnu rẹ̀.
Ní ìdákẹ́rọ́rọ́ ni Àlàmú bẹ̀rẹ̀ mọ́lẹ̀ tí ó sì kó ìwé rẹ̀.
Làbákẹ́ náà bẹ̀rẹ̀ gbé kẹ́tùlù nílẹ̀... Oníkálukú sì bá ọ̀nà tirẹ̀ lọ!
Kò ní dá a fún ọkùnrin yìí! Ọmọkùnrin wèrè burúkú yìí.
Ó fẹ jọ wí pé Làbákẹ́ ń sọ èyí sí ara rẹ̀ ní kẹ́lẹ́kélẹ́.
Ipá pẹ̀lú ipá ni! Kò sí ohun mìíràn lẹ́yiǹ ìyẹn! Tí a bá máa fì rí ọjọ́ mélòó kan, Àlàmú á gba ìpèlẹ́jọ́ ilé ẹjọ́.
Ojú rẹ̀ á pọ́n, ètè rẹ̀ á sì gbọ̀n bí i ewé orí igi.
Àwọn ìpèlẹ́jọ́ yẹn á jí gbogbo iwin inú orí ẹ̀ sílẹ̀, á sì rán an sí òpópónà káàkiri, á máa kígbe orin ẹhànnà aláìnítumọ̀ rẹ̀ kíkan kíkan tí ó jọ ti wèrè pọ́ńbélé.
Dájúdájú ẹsẹ̀ ìyà rẹ̀ a gbóná lórí òpópónà, tí yóò máa pariwo orin ayírí! Wàhálà tirẹ̀ niyẹn... àti wàhálà àjẹ́ àgbà tí ó pè ní ìyá rẹ̀.
Làbákẹ́ ń wò pẹ̀lú ìyanú, nígbàkigbà tí Àlàmú bá wo tábìlì yàrá ìjẹun tebi-tebi. A tẹjú mọ́ tábìlì náà ní às̀ikò tí ó yẹ kí oúnjẹ délẹ̀, Ṣùgbọ́n kòròfo ìgò omi, ife tí wọ́n dojú ẹ̀ kọlẹ̀ àti àwọn abọ́ ìdọ̀tí tí wọ́n tò jọ pẹ̀lú esinsin nípò wọn, tí wọn ń ṣisẹ́ ẹ̀sọ́!
Kò sí àlàyé tí Làbákẹ́ fẹ́ ṣe fún ẹnikẹni lórí ìṣe rẹ̀.
Kò lè jábọ̀ fún ẹnikẹ́ni mọ́.
Òun kọ́ ni ìyá-ilé mọ́, kò sì rí ara rẹ̀ bí i ọ̀kan mọ́.
Ìyá-ilé ní obìnrin tí gbogbo ìsẹ̀lẹ̀ ilé máa ń wà ní ìkápá rẹ̀.
Obìnrin tí ó nífẹ̀ẹ́ ọkọ rẹ̀, tí ọkọ rẹ̀ sì nífẹ̀ẹ́.
Obìnrin tí ó ní àkọ́sílẹ̀ rere lọ́dọ̀ àwọn ẹbí ọkọ rẹ̀ fún.
Ìdí èyí, Làbákẹ́ kò kún ojú òsùnwọ̀n.
Ayálégbé lásán ni nílé Àlàmú báyìí.
Ilé-iṣẹ́ Agbóhùnsáfẹ́fẹ́ Ìbílẹ̀ Fagilé Ìfọ̀rọ̀wọ́rọ̀ pẹ̀lú àwọn ajìjàǹgbara LGBT lẹ́yìn ìhalẹ̀mọ́ sí olóòtú
Àwọn ajìjàǹgbara ní Madrid fi ẹ̀hónú hàn lórí ìrúfin ẹ̀tọ́ LGBT ní Russia
Ilé-iṣẹ́ Echo ti Moscow ní Yaroslavl tí ó jẹ́ ẹ̀ka ilé-iṣẹ́ Agbóhùnsáfẹ́fẹ́ Echo ti Moscow ìsopọ̀ tí ó ti dá dúró fún ìgbà pípẹ́ ní Russia fagi lé ìfọ̀rọ̀wọ́rọ̀ pẹ̀lú àwọn ajìjàǹgbara LGBT lẹ́yìn tí wọ́n gba ìhalẹ̀ láti ọ̀dọ̀ àwọn tí ó kórìíra-ìbálòpọ̀-láàárín-akọ-àti-akọ, olóòtú ilé-iṣẹ́ náà Lyudmila Shabuyeva sọ̀rọ̀ nínú àkọsílẹ̀ Facebook kan:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ní àná, a gba ìhàlẹ̀ kan tí ó ń lérí mọ́ àwa àti àwọn àlejòo wa tí a bá tẹ̀síwajú pẹ̀lú ètò ìfọ̀rọ̀wọ́rọ̀ọ wa nípa LGBT.
Mò ń fagi lé ètò náà.
Gẹ́gẹ́ bí ìwé ìròyìn tí ò sí ní abẹ́ ìṣàkóso ìjọba Novaya Gazeta ti ṣe sọ, ó yẹ kí ètò náà tí yóò ṣe àfihàn àwọn ajìjàǹgbara LGBT ní Yaroslavl wáyé ní òwúrọ̀ Ọjọ́rú 23, ní oṣù Ṣẹẹrẹ.
Àwọn ajìjàǹgbara yìí kan náà ṣẹ̀ṣẹ̀ fi ẹ̀hónú hàn ní gbàgede ìlú láti tako ìfìyàjẹ àwọn aṣe-ìbálòpọ̀-akọ-àti-akọ ní Russia, pàápàá jùlọ ní orílẹ̀ Chechnya.
Ilé-iṣẹ́ agbóhùnsáfẹ́fẹ́ náà pè wọ́n láti fi ọ̀rọ̀ wá wọn lẹ́nu wò nípa ìfẹ̀hónúhàn àti ìrírí wọn fún jíjáde sí gbangba gẹ́gẹ́ bíi aṣe-ìbálòpọ̀-akọ-àti-akọ ní ẹ̀ka-ìlúu Russia.
Ìkéde Shebuyeva àkọ́kọ́ nípa ètò náà fa ẹgbẹlẹmùkù èébú ìkórìíra-ìbálòpọ̀-láàárín-akọ́-àti-akọ nínú àwọn èsì, tí èsì sì wá láti ọ̀dọ̀ àwọn òṣìṣẹ́ ọba kan bákan náà, ṣùgbọ́n ìyẹn ò mú ọkàn-an rẹ̀ kúrò, ó sọ fún Novaya Gazeta.
Ṣùgbọ́n ní alẹ́ ọjọ́ tí ètò náà ku ọ̀la, Shabuyeva sọ̀rọ̀ pé òun gba ìpè àjèjì láti orí òpó ẹ̀rọ-ìbánisọ̀rọ̀ kan tí kò ṣe é dámọ̀, ẹni náà sì sọ fún òun pé bí òun bá tẹ̀síwajú pẹ̀lú ètò náà bí ó ṣe ti pinnu, wọ́n máa fi igi ìgbábọ́ọ̀lù-afọwọ́jù pàdé àwọn àlejò rẹ ní ìta ilé-iṣẹ́ náà.
Òun náà sì lè kojúu wàhálà, onípè àjèjì náà léríléka.
Nítorí ìbẹ̀rù fún ààbò àwọn àlejòo rẹ̀, Shabuyeva fagilé ìfọ̀rọ̀wánilẹ́nuwò náà tí ó sì fi ètò mìíràn rọ́pòo rẹ̀.
Ìfẹ̀hónúhàn tí ó wáyé ní gbàgede ìlú wà lára ìkéde gbogboògbò #saveLGBTinRussia tí wọ́n fi ń polongo ìyà tí ó rorò tí wọ́n fi ń jẹ àwọn ènìyàn aṣe-ìbálòpọ̀-akọ-àti-akọ ní orílẹ̀ Chechnya.
Àwọn ìwọ́de àti ìfẹ̀hónúhàn irú èyí wáyé ní àwọn ìlú mìíràn ní Russia.
Ìlú ń ké pe àwọn ọmọ rẹ̀ (àwọn ọmọ ìlú) láti dojú ìjà kọ ìwà elẹ́yàmẹyà àti ìtẹ̀mọ́lẹ̀ ní Russia òde-òní.
Jẹ́ kí ìpèe rẹ̀ ta ọ́ jí!
[àmì náà ń sọ pé: Ẹ̀KA ÌṢÈDÁJỌ́ TI ORÍLẸ̀-ÈDÈE RUSSIA Ò RÍ ÀWỌN AṢE-ÌBÁLÒPỌ̀-AKỌ-ÀTI-AKỌ NÍ CHECHYA.
WỌ́N WÀ NÍBẸ̀: NÍNÚ ÀWỌN ỌGBÀ Ẹ̀WỌ̀N ÀTI IBOJÌ-ÒKÚ.
#SAVELGBTINRUSSIA Ẹ̀TANÚ ÌBÁLÒPỌ̀-LÁÀÁRÍN-AKỌ-ÀTI-AKỌ = ÌJỌBA AFIPÁMÚNI
Nínú oṣù Igbe 2017, Novaya Gazeta jábọ̀ pé àwọn aláṣẹ ní Chechnya, ti ìlú oníjọba Ìmọ́lẹ̀ tí ó ń rí ìdààmú jù ní gúúsù Russia tí ajagun fẹ̀yìntì Ramzan Kadyrov, ń ṣe olóríi rẹ̀, ń ṣe ìpolongo tí ó rorò tí ó ń tako ìtẹ̀mọ́lẹ̀ àwọn ènìyàn tí í ṣe LGBT tí ó ń gbé nínúu rẹ̀.
Ìròyìn tí ó jáde ní àìpẹ́ sọ pé "ìfọ̀mọ́ " náà le gidi gan-an ni, pẹ̀lú ikú èèyàn méjì ó kéré tán àti ogunlọ́gọ̀ àwọn tí ó wà ní àtìmọ́lé tí ó lòdì sí òfin.
#FreeAmade: Akọ̀ròyìn tí a mú tí a sì dá lóró lẹ́yìn tí ó kọ ìròyìn lórí ìwà jàgídí jàgan tí ó ń ṣẹlẹ̀ ní Àríwá Mozambique
Àwọn ẹni-orí-kó-yọ tí wọ́n pàdánù ẹbí àti ilé ń sinmi níta gbangba lẹ́yìn ìkọlù ọjọ́ 5 oṣù Òkúdù ní abúlé Naunde ní Cabo Delgado nílùú Mozambique.
Àwòrán láti ọwọ́ Borges Nhamira pẹ̀lú àṣẹ ìlò.
Wọ́n mú akọ̀ròyìn Mozambique kan ní ọjọ́ 5 oṣù Ṣẹẹrẹ níbi tí ó ti ń jábọ̀ ìròyìn nípa ìkọlù tí ó ń dé bá àwọn abúlé kéréje ní ìgbèríko Cabo Delgado ní Mozambique.
Cabo Delgado wà ní àríwá orílè-èdè Mozambique, ó kún fún àwọn ohun àlùmọ́nì bí i òkúta iyebíye, èédú àti afẹ́fẹ́ gáàsì tí wọ́n rí ní Rovuma, ilẹ tí omí yí ká.
Àwọn olùkíyèsí sọ pé ẹgbẹ́ tí ó ń darí ìkọlù yìí ní i lọ́kàn láti máa jí àwọn ohun àlùmọ́nì yìí kó.
Láti oṣù Ọ̀wàrà 2017, àìmọye ìkọlù ni ó ti wáyé ní oríṣiríṣìí ìgbèríko ní Cabo Delgado láti ọwọ́ àwọn ẹgbẹ́ jàndùkú kan náà.
Ọ̀pọ̀lọpọ̀ àwọn iléeṣẹ́ ìròyìn ni wọ́n ti jábọ̀ lórí àwọn ìkọlù yìí ṣùgbọ́n kò tilẹ̀ wu àwọn ìjọba láti sọ̀rọ̀ lé e tàbí kí wọ́n fi ìdí àrídájú ẹ̀rí múlẹ̀ nínú àwọn ọ̀rọ̀ yìí.
Ní 2018, èèyàn tó lé lọ́gọ́rùn-ún ni wọ́n bá ṣẹjọ́ lórí àwọn ọ̀ràn yìí. Ó yẹ kí ẹjọ́ọ wọn ó parí lọ́dún yìí.
#FreeAmade: Ìpolongo láti gba Akọ̀ròyìn Mozambique sílẹ̀
Amade Abubacar ń ṣiṣẹ́ pẹ̀lú Mozambican Social Communication Institute, ó sì ń ṣiṣẹ́ gẹ́gẹ́ bí akọ̀ròyìn pẹ̀lú ibùdó ìròyìn orí ayélujára Zitamar àti iléeṣẹ́ ìgbóhùnsáfẹ́fẹ́ ìbílẹ̀ Nacedje.
Àwọn ọlọ́pàá ìjọba àpapọ̀ Mozambique mú akọ̀ròyìn náà ní ọjọ́ 5 níbi tí ó ti ń ya àwòrán àwọn ẹni-orí-kó-yọ nínú ìkọlù kan ní Cabo Delgado, wọ́n sì tì í mọ́lé.
Lẹ́yìn náà, wọ́n mú Amade lọ sí ibùdó àwọn ológun Mozambique ní ìgbèríko Mueda láìjẹ́ ọmọ ẹgbẹ́ ológun.
Lẹ́yìn ọ̀sẹ̀ díẹ̀, wọ́n gbé e lọ sí ẹ̀wọ̀n gbogboògbò láti mú kí àtìmọ́lé rẹ̀ bá òfin mu ní Pemba, olú ìlú Cabo Delgado.
Lẹ́yìn tí ó dé ẹ̀wọ̀n gbogboògbò, Amade pe ẹgbẹ́ àwọn agbẹjọ́rò Mozambique tí ó sì sọ bí ó ṣe ti jìyà tó lọ́wọ́ àwọn ológun Mozambique tí ó ní wọ́n na òun tí wọ́n sì fi ebi pa òun.
Ọ̀pọ̀lọpọ̀ èèyàn àti ẹgbẹ́ ajàfómìnira ti sọ̀rọ̀ síta láti gbèjà Abubacar tí wọ́n sọ pé mímú tí wọ́n mú un àti àtìmọ́lée rẹ̀ ti dẹ́rùba òmìnira ẹni láti sọ̀rọ̀.
Ìfilọ́lẹ̀ Agbéròyìn Sáfẹ́fẹ́ ti Gúúsù Ilẹ̀ Adúláwò, tí ó ń ṣe àbójútó ẹ̀tọ́ agbéròyìn sáfẹ́fẹ́ àti iṣẹ́ wọn ní agbègbè náà sọ̀rọ̀ tako àtìmọ́lé Amade:
Títì tí àwọn ológun ti Abubacar mọ́lé jẹ́ ìpalára fún ẹ̀tọ́ rẹ pẹ̀lú mímú tí wọ́n mú un láìsí ìdí tí wọ́n fi ìdí ẹ múlẹ̀.
Ìjọba Mozambique ti ń ṣe àfihàn ìṣáájú burúkú nípa ṣíṣe ìdíwọ́ ẹ̀tọ́ ẹni láti sọ̀rọ̀ àti rírí ọ̀nà gbọ́ ìròyìn ní agbègbè náà.
Amnesty International náà sọ̀rọ̀:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Amade Abubacar Amade Abubacar jẹ́ gbajúgbajà akọ̀ròyìn tí ó ń gba ẹ̀rí sílẹ̀ lẹ́nu àwọn ẹni tí wọ́n bọ́ nínú ìkọlù ní Cabo Delgado nígbà tí àwọn ọlọ́pàá mú un.
Èyí jẹ́ àfihàn àìkàsí àwọn aláṣẹ Mozambique sí òmìnira láti sọ̀rọ̀ àti òmìnira àwọn oníròyìn... [àwọn aláṣẹ] rí akọ̀ròyìn gẹ́gẹ́ bí alátakò wọn [fún ìdí èyí] wọ́n ń ṣe wọ́n bí ọ̀daràn.
Ìpolongo náà ti tàn lórí Twitter, pẹ̀lú ìṣẹ̀dá àwọn àsopọ̀ ọ̀rọ̀ bí i #FreeAmade láti jà fún ìdásílẹ̀ Amade.
Fún ìgbà àkọ́kọ́ ní orílẹ̀-èdèe Brazil, ọmọ ìbílẹ̀ lóbìnrin di ọmọ ìgbìmọ̀ ìjọba
Joenia ni ọmọ ìbílẹ̀ lóbìnrin àkọ́kọ́ tí ó kẹ́kọ̀ọ́ gboyè nínú ẹ̀kọ́ ìmọ̀ òfin ní Brazil.
Àwòrán: Àwòrán tí wọ́n yà nínú fídíò kan láti ọwọ́ọ United Nations Web TV.
Ní ọdún-un 1997, Joenia Wapichana di obìnrin àkọ́kọ́ tí yóò gboyè nínú ẹ̀kọ́ ìmọ̀ òfin ní Brazil.
Lẹ́yìn ọdún kọ́kànlá, òun ni ọmọ ìbílẹ̀ àkọ́kọ́ tí ó gbẹjọ́rò ní ilé-ẹjọ́ gíga jùlọ.
Ní oṣù Ọ̀wàrà ọdún-un 2018, Joenia tún gbajúmọ̀ sí i nígbà tí ó di ọmọ ìbílẹ̀ lóbìnrin àkọ́kọ́ tí wọn yóò yàn sípò nínú ìgbìmọ̀ ìjọba.
Ìbòo 8,491 tí wọ́n dì fún un ni wọ́n fi yàn án sípò kan nínúu mẹ́jọ tí ó tọ́ sí ìpínlẹ̀ Roraima tí ó ti wá.
Ìgbà kan ṣoṣo tí Brazil ní ọmọ ìbílẹ̀ gẹ́gẹ́ bí ọkàn lára àwọn ìgbìmọ̀ ìjọba ni ọdún-un 1986 - Mario Juruna, tí ó wá láti ẹ̀yà Xavante, wọ́n yàn án sípò ní ọdún-un 1983.
A bí Joana sínú ẹ̀yà Wapichana, ó lọ sí Boa Vista tí ó jẹ́ olú-ìlú Roraima nígbà tí ó wà ní ọmọ ọdún mẹ́jọ.
Ó ń kọ́ ẹ̀kọ́ọ rẹ̀ nínú ìmọ̀ òfin bí ó ṣe ń ṣiṣẹ́ ní ọ́fíìsì àwọn oníṣirò kan, ó sì sọ ọ́ nínú ìfọ̀rọ̀wánilẹ́nuwò kan láìpẹ́, pé òun ṣetán ní ilé-ẹ̀kọ́ ní ọdún kan ṣáájú ìgbà tí ó yẹ kí òun ṣetán tí òun sì gbé ipò karùn-ún nínúu kíláàsìi rẹ̀ àti láàárín-in àwọn ọmọ ọlọ́lá ní Roraima.
Ní oṣù Ọ̀pẹ ọdún-un 2018, gẹ́gẹ́ bí ọmọ ẹgbẹ́ ìgbìmọ̀ tí wọ́n dìbò yàn, Joenia gba àmì ẹ̀yẹ ìdánimọ̀ UN fún ìjàfẹ́tọ̀ọ́ ẹ̀dá lórí àṣeyọrí tí ó ṣe nínú ìpolongo ẹ̀tọ́ àwọn ọmọ ìbílẹ̀.
Wọ́n ti fi àmì-ẹ̀yẹ ìdánimọ̀ yìí kan náà fún Nelson Mandela àti Malala rí.
Joenia Wapichana níbi tí ó ti ń gbè lẹ́yìn ọ̀rọ̀ ìbílẹ̀ kan ní ilé-ẹjọ́ gíga jùlọ.
Àwòrán: Àwòrán tí wọ́n yà nínú fídíò YouTube ilé-ẹjọ́ gíga jùlọ ti Brazil.
Joênia ṣe àfikún ìtàn ní ọdún-un 2008 nígbà tí ó gba ẹjọ́ ẹgbẹ́ ìbílẹ̀ márùn-ún kan rò, pé kí wọn ya ilẹ̀ẹ wọn sọ́tọ̀ gẹ́gẹ́ bí ilẹ̀ abínibí, irú òfin tí yóò fún àwọn abínibí ilẹ̀ náà ní ẹ̀tọ́ láti pàṣẹ lórí àwọn ilẹ̀ ìlúu wọn.
Ilé ẹjọ́ dá ẹjọ́ tí ó gbè lẹ́yìn àwọn ẹgbẹ́ ìbílẹ̀ náà tí wọ́n ti wá di òǹnilẹ̀ kánrin-kése fún àwọn ilẹ̀ abínibí tí ó tóbi jù ní Brazil - ilẹ̀ẹ Raposa Terra do Sol, tí ó wà ní ìpínlẹ̀ Roraima.
Bẹ́ẹ̀, Jair Bolsonaro tí ó jẹ́ ọmọ ẹgbẹ́ ìgbìmọ̀ ní àkókò náà ti fi ìwọ̀sí lọ ajàfẹ́tọ̀ọ́ ìbílẹ̀ kan tí ó wá sí ibi gbígbọ́ ìdájọ́ nípa ìyàsọ́tọ̀ Raposa Terra do Sol ní ìyẹ̀wù àwọn igbá-kejì.
Bolsonaro sọ̀rọ̀ báyìí ní ọjọ́ náà pé "ó yẹ kí o jáde síta láti lọ jẹ koríko pẹ̀lú àwọn alálẹ̀ẹ yín."
Kò pẹ́ lẹ́yìn tí ó jáwé olúborí nínú ìdìbò 2018, Bolsonaro tún mú ọ̀rọ̀ Raposa Terra do Sol bọnu gẹ́gẹ́ bí àpẹẹrẹ agbègbè ìbílẹ̀ tí ó yẹ kí àwọn jẹ àǹfààní ètò ọrọ̀-ajée rẹ̀.
Ó sọ fún àwọn akọ̀ròyìn pé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ó jẹ́ agbègbè kan tí ó lọ́rọ̀ jù ní àgbáyé. Èèyàn lè jẹ àǹfààní rẹ̀ lọ́nà tó mọ́gbọ́n dání.
Nípa ti àwọn ọmọ bíbí ibẹ̀, à á fún wọn ní ohun tí ó tọ́ sí wọn, à á sì dà wọ́n pọ̀ mọ́ àwùjọ.
Lọ́dún mẹ́wàá sẹ́yìn, pẹ̀lú ọ̀dà pupa lójúu rẹ̀, ní ìbámu pẹ̀lú àṣà ẹ̀yàa rẹ̀ ni Joenia lo èdè Portuguese àti ẹ̀ka-èdèe rẹ̀ láti rán àwọn adájọ́ létí pé bíi mílíọ̀nù dọ́là US lọ́nà mẹ́ta ni ó ń kárí àwọn ilẹ̀ wọ̀nyí láìsí pé wọ́n kópa nínú ètò ọrọ̀-ajée Brazil.
Ó ní "wọ́n ń sọ̀rọ̀ bà wá lórúkọ jẹ́, bẹ́ẹ̀ ni wọ́n ń ṣe ìyàtọ̀ọ̀tọ̀ ẹ̀yà pẹ̀lúu wa ní ilẹ̀ẹ wa."
Àwòrán: Àjọ tí ó ń rí sí ààbò gbogboògbò, CC 2.0
Alátakò tí kò ṣe é borí
Bí ó ṣe ń gbaradì láti gba ìjókòó rẹ̀ nínú ìgbìmọ̀ ìjọba gẹ́gẹ́ bí alátakò fún ìjọba Bolsonaro, ó sọ fún àwọn akọ̀ròyìn Folha de São Paulo, tí ó jẹ́ ilé iṣẹ́ oníwèé ìròyìn tó gbajúgbajà ní orílẹ̀-èdè pé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Kí ló dé tí ó [Bolsonaro] ṣe ń ṣe inúnibíni sí àwọn ọmọ ìbílẹ̀ tó báyìí?
Kí ni ìdí fún ìkórìíra àti òǹgbẹ fún ìṣubúu wa?
A ní ètò ìrìnàjò ìgbafẹ́, òògùn ìbílẹ̀ àti àwọn ohun mèremère tí ó pín yẹ́lẹyẹ̀lẹ káàkiri ilẹ̀ẹ wa.
A nílò láti ṣe àyípadà ìgbàgbọ́ pé à ń ṣe ìdíwọ́ fún ìdàgbàsókè tàbí pé à ń ṣe ìpalára fún ẹnikẹ́ni.
Àwa náà ní láti di aṣíwájú fún ara wa.
Ìfẹsẹ̀múlẹ̀ tí ó ń lọ
Ìgbìmọ̀ Brazil gba ipò ní oṣù Èrèlé 2019, Joênia sì bẹ̀rẹ̀ sáà rẹ̀ gẹ́gẹ́ bí olùdarí ẹgbẹ́ òṣèlú rẹ̀, Rede Sustentabilidade (tí ó túmọ̀ sí Ẹgbẹ́ Alágbèéró lédè Portuguese) ní ìyẹ̀wù àwọn igbá-kejì ti ilé ìgbìmọ̀ aṣòfin kékeré.
Olùṣàkóso fún ètò àyíká tẹ́lẹ̀ rí Marina Silva, tí orúkọ rẹ̀ gbajúmọ̀ nínú ìjàfẹ́tọ̀ọ́ agbègbè ni ó dá Rede sílẹ̀ pẹ̀lú bí ó ti ṣe fìdírẹmi tó nínú ètò ìdìbò ààrẹ lẹ́ẹ̀mẹ́ta léraléra.
Lẹ́yìn àjálù ìdídò ní Brumadinho, tí ó pa àwọn èèyàn tí ó lé ní 160, tí ó sì mú ìbàjẹ́ bá gbogbo ayé tí ó wà ní odò Paraopeba, Joenia ṣe àgbékalẹ̀ àkọsílẹ̀ àbá òfin rẹ̀ àkọ́kọ́, tí ó ń ka àwọn ọ̀ràn tí ó ń ṣe ìpalára fún agbègbè àti ìlera pẹ̀lú ẹ̀mí àwọn èèyàn gẹ́gẹ́ bí "ọ̀ràn ńlá" tí ó ní ìjìyà tí ó pọ̀ nínú.
Ní ó-ku-ọ̀la tí yóò gba ipò, arábìnrin inú ìgbìmọ̀ náà sọ fún Folha de Boa Vista, ilé-iṣẹ́ ìròyìn ìbílẹ̀ kan tí ó ti ìpínlẹ̀ẹ rẹ̀ wá pé àbá òfin náà ń dojúkọ ìwà àìbìkítà àwọn iléeṣẹ́ àdáni sí agbègbè:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ohun tí ó kàn wá ni ètò ìmúlò tí ìjọba fi ń ṣe àdínkù agbára àwọn àtòpọ̀ ẹ̀rọ tí a ṣẹ̀dá láti dáàbò bo àyíká tó ní ìlera, gẹ́gẹ́ bí a ti rí i nínú ìwé òfin àti àwọn ipa tí ó ń kó láwùjọ.
Fún àpẹẹrẹ [lára àwọn àtòpọ̀ ẹ̀rọ yìí], a ní ètòo gbígba ìwé àṣẹ ní àwọn agbègbè yìí [tí ó ń bá wa dènà] àìlègbẹ̀rí àwọn iléeṣẹ́ jẹ́ àti àìtó agbára ìjọba láti kápáa wọn nínú ìpínlẹ̀ náà.
Nínú ọ̀rọ̀ọ rẹ̀ pẹ̀lú BBC, Joenia sọ pé ohun tí ó ṣe pàtàkì sí òun jùlọ nínú ìgbìmọ̀ náà ni ìyàsọ́tọ̀ àwọn ilẹ̀ abínibí:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Tí o bá ní èèyàn ńláńlá mẹ́fà ní ọwọ́ kan, tí ọwọ́ kejì sì ní àìmọye àwọn èèyàn tí wọn ò jámọ́ nǹkan tí wọ́n ń rí mi gẹ́gẹ́ bí aṣojú wọn níbẹ̀.
Wọ́n jẹ́ ọ̀wọ́ àwọn tí ó nílò aṣojú. Ètò ìṣèlú àtẹ̀yìnwá wáyé nípasẹ̀ àwọn èèyàn tí wọ́n ń ro ohun tí ó máa jẹ́ èrèe tiwọn níbẹ̀, èmi máa mú iyì tí ó kárí wá.
Burundi: Kọ Ìkọkúkọ sórí àwòrán Ààrẹ - kí o wẹ̀wọ̀n
Àwọn oníkọkúkọ ní ìṣọ̀kan
Ààrẹ Jacob Zuma bẹ Burundi wo ní 25, oṣù Èrèlé ọdún 2016.
Orísun àwòrán: ìjọba ZA. Flickr, àṣẹ CC.
Akẹ́kọ̀ọ́ mẹ́fà di ẹni àtìmọ́lé lọjọ́ Ìṣẹ́gun 12, oṣù Ẹrẹ́nà ní agbègbè Kirundo ní Àríwá Ìlà-oòrùn Burundi fún ẹ̀sùn-un kíkọ ìkọkúkọ sórí àwòrán Ààrẹ Pierre Nkurunziza nínú àwọn ìwé ìkọ́ni márùn-ún.
Wọ́n fi ẹ̀sùn "títa àbùkù bá Ààrẹ orílẹ̀-èdè" kan àwọn akẹ́kọ̀ọ́ náà.
Ẹgbẹ́ Àwọn Àjọ tí ó ń ṣe Àmójútó ìwàlálàáfíà Àwọn ọmọdé ní Burundi (FENADEB) jábọ̀ pé wọ́n ti fi akẹ́kọ̀ọ́ kan tí ó jẹ́ ọmọ ọdún mẹ́tàlá sílẹ̀ lẹ́sẹkẹsẹ̀ nítorí pé ó ṣì kéré, kò sì tí ì tó ọdún mẹ́ẹ̀dógún.
Wọ́n jábọ̀ pé wọ́n ṣe ìdásílẹ̀ àwọn akẹ́kọ̀ọ́ mẹ́ta lọ́jọ́ Ẹtì, 15 oṣù Ẹrẹ́nà ṣùgbọ́n àwọn mẹ́ta yòókù ṣì wà ní àtìmọ́lé.
Àwọn ọmọ náà tí wọn kò ju ọmọ ọdún 15 sí 17 yóò ṣe ẹ̀wọ̀n ọdún márùn-ún bí wọ́n bá jẹ̀bi ẹ̀sùn ìtàbùkù bá Ààrẹ orílẹ̀-èdè.
Ìwé ìròyìn iwacu jábọ̀ pé àwọn ìdílé tí ọ̀rọ̀ náà kàn wà nínú ìdààmú gidi.
Ìkọkúkọ [lórí àwòrán Ààrẹ] jẹ́ ẹ̀ṣẹ̀ tí ó mú ìjìyà dání lábẹ́ òfin ilẹ̀ Burundi gẹ́gẹ́ bí àbọ̀ ìwádìí Reuters kán ṣe sọ.
Bí ó tilẹ̀ jẹ́ pé ọjọ́-orí àwọn ọ̀daràn náà lè jẹ́ ìdí fún ṣíṣe àdínkù ìjìyà ẹ̀sẹ̀ nínú ìgbẹ́jọ́ àwọn akẹ́kọ̀ọ́ yìí.
Gẹ́gẹ́ bí olùkọ́ kan tí kò dárúkọ araa rẹ̀ ṣe sọ, wọn kò yẹ àwọn ìwé ìkọ́ni wọ̀nyí wò fún àìmọye ọdún, àwọn akẹ́kọ̀ọ́ sì máa ń pín in lò ni, fún ìdí èyí ó nira láti mọ ẹni tí ó kọ nǹkan sí i ní pàtó.
Ìṣẹ̀lẹ̀ tó fara jọ èyí ṣẹlẹ̀ ní 2016, lẹ́yìnin rògbòdìyàn sáà kẹ́ta Ààrẹ náà, nígbà tí àwọn akẹ́kọ̀ọ́ nílé ẹ̀kọ́ kọ ìkọkúkọ sórí àwòrán (Ààrẹ) Nkurunziza nínú ìwé ìkọ́ni.
Àwọn aláṣẹ rí èyí gẹ́gẹ́ bí ìwọ̀sí gidi tí wọ́n sì lé ọgọọgọ̀rún akẹ́kọ̀ọ́ kúrò ní àwọn ilé ẹ̀kọ́ lóríṣìíríṣi káàkiri orílẹ̀-èdè náà.
Akẹ́kọ̀ọ́ mọ́kànlá ni wọ́n fẹ̀sùn "ìtàbùkù bá adarí ìlú" àti "ìhàlẹ̀ mọ́ ààbò ìlú" kàn, bí ó tilẹ̀ jẹ́ pé wọ́n padà dá wọn sílẹ̀.
Wọ́n bu ẹnu àtẹ́ lu ìwà yìí gidigidi.
Zeid Ra'ad Al Hussein, tí ó jẹ́ aṣàkóso fún ẹ̀ka ìjàfẹ́tọ̀ọ́ ènìyàn lábẹ́ United Nations gbé àkọsílẹ̀ kan jáde ní 29, oṣù Òkúdù 2016:
Ẹ̀rù ń bà mí pẹ̀lú àwọn ìròyìn tí mò ń gbọ́ nípa lílé tí wọ́n ń lé àwọn ọmọ ní ilé-ẹ̀kọ́ àti bí wọ́n ṣe ń tì wọ́n mọ́lé nítorí ìkọkúkọ tí wọ́n kọ sórí àwòrán Ààrẹ nínú àwọn ìwé ìkọ́ni.
Nkurunziza," Adarí ayérayé tó ga jù"
Pierre Nkurunziza ti jẹ ààrẹ ilẹ̀ Burundi láti ọdún 2005.
Ní ọdún 2015, àwọn ẹgbẹ́ òṣèlúu rẹ̀ tún gbé e sípò fún sáà kẹ́ta lórí oyè.
Ní oṣù Ẹrẹ́nà ọdún tó kọjá, Nkurunziza gba orúkọ tuntun lọ́dọ̀ àwọn ẹgbẹ́ òṣèlúu rẹ̀, Àjọ Agbèjà Òmìnira Àwọn Ológun - Fún Ìgbéga Ìjọba Oníbò (CNDD-FDD), wọ́n pè é ní "adarí ayérayé tó ga jù."
Akọ̀wé gbogboògbò fún CNDD-FDD, Evariste Ndayishimiye ṣàlàyé ìdí tí orúkọ náà ṣe di ti Nkurunziza:
Olùdaríi wa ni, kò sí eni tí a lè fi wé e nínú ẹgbẹ́ẹ wa.
Òun ni òbíi wa, òun ni ó ń gbà wá nímọ̀ràn.
Ìdí nìyí tí mo ṣe ní kí gbogbo ọmọ ẹgbẹ́ pọ́n ọn lé nítorí pé ojúkójú ni ẹnikẹ́ni lè fi wo ilé tí kò ní olórí.
Ní tiwa, olórí tó dára jù ni a ní.
Bí àwọn CNN-FDD ṣe gbé oyè náà ní yẹpẹrẹ tó ipò agbára Nkurunziza gẹ́gẹ́ bí "adarí ayérayé tó ga jù" ti jẹ́ kí ó nira fún ẹnikẹ́ni láti kọ ohunkóhun tí ó bá yàn láti ṣe, títí mọ́ ìgbésẹ̀ rẹ̀ láti ṣe àyípadà òfin sáà méjì fún ipò adarí tí ó wà nínú ìwé òfin orílẹ̀-èdè náà.
Èyí ń ṣe àfihàn àdálò tí ẹgbẹ́ òṣèlú tó wà lórí oyè ń dá agbára lò pẹ̀lú Nkurunziza àti àwọn alátìlẹyìn-in rẹ̀ pẹ̀lú bí ẹgbẹ́ òṣèlú náà ṣe ń darí àwọn ìdásílẹ̀ ìjọba.
Àwọn oníkọkúkọ ní ìṣọ̀kan
Àwọn ọmọ ìlú tí wọ́n ń ṣàmúlò ayélujára ti bẹ̀rẹ̀ ìkọkúkọ sórí àwòrán ààrẹ Nkurunziza nínú ìfẹ̀hónúhàn pẹ̀lú àmì ìdámọ̀: #Nkurunziza àti #Burundi:
Ìfòfinlíle mú àtakò
Ìjọba Burundi ti bẹ̀rẹ̀ sí í fi ìkanra mú ìwà àtakò láti ọdún 2015, lẹ́yìn ìjákulẹ̀ ìṣọ̀tẹ̀ kan, ìdojúkọ pẹ̀lú àwọn ẹgbẹ́ adìtẹ̀ kan, àtakò lórí ìlòkulò ẹ̀tọ́, òfin kànńpá, ìnira pẹ̀lú ètò ọrọ̀-ajé àti rògbòdìyàn àwọn asásàálà.
European Union pẹ̀lú United Nations tako ìgbésẹ̀ Nkurunziza fún sáà kẹ́ta, wọ́n sì béèrè fún ìdápadà ìlọdéédé kí àsìkò ìdìbò ó tó dé.
Pẹ̀lú àwọn ìdojúkọ wọ̀nyí, "ipò náà" le sí i, àti àwọn aláṣẹ sì ń fi ìkanra mú gbogbo ìhàlẹ̀ tí wọ́n ń rí.
Ìjábọ̀ pàtàkì ti àjọ ajàfẹ́tọ̀ọ́ ènìyàn ṣe ní oṣù Èbìbí 2018 rí i pé àwọn èṣọ́ aláàbò ní Burundi, àwọn afòyeṣiṣẹ́ àti àwọn ọmọ ẹgbẹ́ òṣèlú tí ó wà nípò, àwọn ẹgbẹ́ Imbone... ń kọlu àwọn alátakò àti àwọn ẹni tí wọ́n fura sí gẹ́gẹ́ bí alátakò pẹ̀lú ajàfẹ́tọ̀ọ́ ènìyàn àti akọ̀ròyìn.
"Wọ́n pa èèyàn tó tó 1700, bẹ́ẹ̀ ni wọ́n sì ń fi ipá lé àwọn ẹlòmíìn, wọ́n ń fi ipá bá wọn ní ìbálòpọ̀, wọ́n ń fi ìyà jẹ wọ́n, wọ́n ń tì wọ́n mọ́lé, bẹ́ẹ̀ ni wọ́n sì ń dẹ́rùba àìmọye àwọn mìíràn."
Èyí ti dá wàhálà ìsásàálà sílẹ̀, a ti rí àwọn ará Burundi tí wọ́n sá lọ sí Tanzania, Rwanda, Congo àti Uganda.
Bí ó tilẹ̀ jẹ́ pé ẹgbẹẹgbẹ̀rún ti padà sílé, alákòóso United Nations fún ìsásàálà ti ṣe àkọsílẹ̀ àwọn asásàálà tí ó wá láti Burundi tí wọ́n lé ní 347,000 ní oṣù Èrèlé 2019, UNHCR fìdí ẹ̀ múlẹ̀:
...Làásìgbò nínú òṣèlú Burundi le sí i ní ọdún 2015 lẹ́yìn tí ààrẹ́ kéde èròńgbàa rẹ̀ láti lọ fún sáà kẹ́ta.
Ìfẹ̀hónúhàn àwọn èèyàn láti tako èròńgbà fa ìkọlura, ọgọọgọ̀rún àwọn èèyàn sì sá lọ sí àwọn orílẹ̀-èdè ìtòsí láti fi oríi wọn pamọ."
Ní ìbẹ̀rẹ̀ oṣù yìí, ìjọba Burundi ti ọ́fíìsì ẹ̀ka àwọn ajàfẹ́tọ̀ọ́ ènìyàn lábẹ́ United Nations tí wọ́n sì sọ pé àwọn kò nílòo wọn mọ́.
Ìjọba náà ń bínú sí alákòóso tẹ́lẹ̀-rí ẹ̀ka náà, Zeid Ra'ad Al Hussein tí ó ṣàpèjúwe Nkurunziza ti Burundi gẹ́gẹ́ bí ọkàn lára "àwọn apanilẹ́kúnjayé ènìyàn tí ó ń gbèrú sí i láìpẹ́ yìí" ní oṣù Èrèlé 2018.
Àtìpa àwọn Ilé-iṣẹ́ Akọ̀ròyìn, ìyọlẹ́nu àwọn alátakò, ìfòfinlílẹ̀ mú àwọn ìdásílẹ̀ tí kì í ṣe ti ìjọba (NGOs) àti ìdiwọ́ fún àwọn mìíràn láti sọ̀rọ̀ tàbí ṣe àfihàn ara wọn ní ààyè òṣèlú.
Fún àpẹẹrẹ, wọ́n dájọ́ ẹ̀wọ̀n ọdún méjìlélọ́gbọ̀n fún ajàfẹ́tọ̀ọ́ ènìyàn Germain Rukiki fún ìdarapọ̀ mọ́ ìgbìyànjú ìrúlùú, jíjin ètò ààbò ìlú lẹ́sẹ̀, àti ìṣọ̀tẹ̀ ní 2018 nítorí pé ó ṣe àkọsílẹ̀ àwọn ọ̀nà tí ìjọba Nkurunziza ń gbà fìyà jẹni.
Àwọn àìṣedede kan dá ìgbẹ́jọ́ Rukiki dúró, ó sì wáyé ní ọ̀sẹ̀ mélòó kan ṣáájú àríyànjiyàn ìdìbò abófinmu náà.
"Ọ̀rọ̀ ìkọkúkọ" náà ń ṣe àfihàn ìdúróṣánṣán ìjọba náà tí kò yẹ̀ àti ọ̀nà tí wọ́n ń gbà ṣe ẹ̀tọ́ọ wọn, títí mọ́ ṣíṣe ìgbéyàwó kànńpá fún àwọn tọkọtaya tí wọ́n ń gbépọ̀ láìṣe ìgbéyàwó ní 2017, ìfòfinlíle mú òwòo panṣágà àti agbe ṣíṣe.
Wọ́n fagi lé ìfìwépè Adarí iléeṣẹ́ tó ń ṣètò Ìṣàjò-papọ̀-wa-ọkọ̀-kí-n-wa-ọkọ̀ sí iléeṣẹ́ tẹlifíṣàn Russia lẹ́yìn tí olóòtú ètò rí i pé obìnrin ni
Àwọn elétò náà sọ pé ó "nírú ẹ̀yà" tí àwọn olugbọ́ àwọn ń fẹ́.
Àgékúrò àwòrán adarí iléeṣẹ́ náà, Irina Reyder ní ọ́fíìsì iléeṣẹ́ BlaBlaCar ti Russia. Àwòrán láti orí Ojú ewé. Facebook
Irina Reyder tí ó jẹ́ adarí iléeṣẹ́ BlaBlaCar ní Russia ní wọ́n fagi lé ìfìwépè òun sí ìfọ̀rọ̀wọ́rọ̀ kan pẹ̀lú iléeṣẹ́ amóhùnmáwòrán-an ti ìjọba, Channel One lẹ́yìn tí olóòtú náà rí i pé obìnrin ni òun.
Reyder kọ nípa ìṣẹ̀lẹ̀ náà sójú ìwé Facebook rẹ̀. Ó ní òun gbọ́ ọ̀rọ̀ inú ìpè olóòtú ètò náà pẹ̀lú aṣojú ilé iṣẹ́ BlaBlaCar fún ìbánisọ̀rọ̀ pẹ̀lú àwùjọ tí òun sì gba ohùn-un wọn sílẹ̀:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
E (Olóòtú ètò "Ojúmọ́ Ire"): Báyìí ni a ṣe gbèrò láti ṣe é; akọ̀ròyìn-in wa á máa wa ọkọ̀ bí yóò ṣe máa fi ọ̀rọ̀ wá ọ̀rọ̀ lẹ́nu alámọ̀dájúu yín.
PR (Aṣojú iléeṣẹ́ BlaBlaCar fún ìbánisọ̀rọ̀ pẹ̀lú àwùjọ): Bẹ́ẹ̀ ni, Ìyẹn dára
E: Ta ni yóò wá jẹ́ alámọ̀dájú náà?
PR: Adarí iléeṣẹ́ wa ni, Irina Reyder
E: Ẹ̀n... Ẹ ti fìgbà kan ní ọkùnrin tó dára ní ipò náà, àbí bẹ́ẹ̀ kọ́?
PR: Bẹ́ẹ̀ ni, a ti ní Alexey Lazorenko gẹ́gẹ́ bí Adarí, Irina Reyder ni nísẹ̀yín.
E: Bẹ́ẹ̀ ni, mo mọ̀ nípa àyípadà tí ó wáyé nínú ìdarí iléeṣẹ́ yín lọ́dún tó kọjá.
Ṣùgbọ́n Irina kò ní le è wúlò gẹ́gẹ́ bí alámọ̀dájú.
Ó nírú ẹni tí àwọn olùgbọ́ọ wa máa ń nífẹ̀ẹ́ sí.
Fún àpẹẹrẹ, tí a bá ní agbẹjọ́rò gidi kan.
Ó ń láti jẹ́ ọkùnrin.
Tàbí ẹni tí ó mọ̀ nípa ọkọ̀ lọ́pọ̀lọpọ̀ - ọkùnrin ni, kó má jẹ̀ ẹ́ obìnrin.
Bóyá kí ìwọ Sergey ó ṣe ìfọ̀rọ̀wọ́rọ̀ náà?
Lẹ́yìn tí aṣojú iléeṣẹ́ náà fún ìbánisọ̀rọ̀ pẹ̀lú àwùjọ, Sergey sọ fún olóòtú ètò náà pé kò sí alámọ̀dájú ọkùnrin kankan ní iléeṣẹ́ naa, ó ní olóòtú ètò náà ṣe ìlérí láti padà wá lẹ́yìn tí ó bá ti bá olóòtú àgbà ètòo wọn sọ ọ́.
Nínú ìpè kan lẹ́yìn ìgbà náà, wọ́n sọ fún aṣojú iléeṣẹ́ BlaBlaCar pé ètò náà ti yí padà, pé àwọn á máa ṣe ìfọ̀rọ̀wọ́rọ̀ pẹ̀lú àwọn oníbàáràa wọn dípò wọn.
"Kí lẹ rò?
Ṣé àwọn alámọ̀dájú tuntun yìí á mọ̀ dájú dánu?
Reyder ń béèrè ìbéèrè ìkẹ́gàn náà lọ́wọ́ àwọn èèyàn-an rẹ̀.
Nínú èsì kan sí TJournal, tí ó jẹ́ iléeṣẹ́ onímọ̀-ẹ̀rọ àti ìròyìn ẹ̀rọ alátagbà àti orí ayélujára.
Ẹ̀ka ìròyìn Channel One ò fi òtítọ́ ìtàkùrọ̀sọ yìí pamọ́, ṣùgbọ́n wọ́n tẹnu mọ́ ọn pé ọ̀rọ̀ náà kò ṣègbè lẹ́yìn akọ.
Bí ó tilẹ̀ jẹ́ pé àlàyé wọn kò fìdí èyí múlẹ̀ tó:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Akọ̀ròyìn méjì, ọkùnrin àti obìnrin kan ń gbèrò láti ṣàfihàn ìyàtọ̀ tí ó wà nínúu bí ọkùnrin àti obìnrin ṣe ń hùwà sí ìfowópamọ́.
Akọ̀ròyìn lóbìnrin á ní láti fọ̀rọ̀wọ́rọ̀ pẹ̀lú alámọ̀dájú ọkùnrin kan nígbà tí Akọ̀ròyìn lọ́kùnrin á ní ìfọ̀rọ̀wọ́rọ̀ pẹ̀lú àwọn obìnrin.
Nítorí pé èròńgbà Akọ̀ròyìn obìnrin yẹn ni láti wo bí wọ́n ṣe ń tọ́jú owó bí wọ́n bá gbé ọkọ̀, a nílò láti bá aṣojú iléeṣẹ́ tó ń ṣètò ìrìnnà-papọ̀-wa-ọkọ̀-kí-n-wa-ọkọ̀ kan sọ̀rọ̀ (bẹ́ẹ̀ ni, nítorí àlàkalẹ̀ ètò náà ni, kì í ṣe nítorí àìfẹ́dọ̀ọ́gba akọ àtabo, ó ní láti jẹ́ ọkùnrin).
Channel One ò sọ bí ìyàtọ̀ ṣe wà láàárín bí ọkùnrin àti obìnrin ṣe ń ronú sí ìfowópamọ́.
Ṣùgbọ́n ọ̀rọ̀ náà kò yí àwọn èèyàn lọ́kàn padà, wọ́n sì ń sọ̀rọ̀ tako ìhùwàsí iléeṣẹ́ tẹlifíṣàn yìí.
Adarí iléeṣẹ́ BlaBlaCar, Irina Reyder sọ pé wọ́n fagi lé ìfìwépè òun wá sórí ètò Ojúmọ́ Ire lórí Channel One lẹ́yìn tí olóòtú rí i pé obìnrin ni òún jẹ́.
Ó yani lẹ́nu pé àwọn ohun kan ṣì wà nínú ìyírí àwọn Channel One tí a kò mọ̀.
Pẹ̀lú ọ̀rọ̀ burúkú tí Channel One gbọ́ lórí ayélujára, Russia sì ní iṣẹ́ ńlá láti ṣe lórí ọ̀rọ̀ ìbádọ́gbà akọ àti abo.
Russia wà ní ipò 75 nínú àwọn orílẹ̀-èdè 149 tí Àjọ tó-ń-ṣètò-ọrọ̀-Ajé Lágbàáyé ṣàyẹ̀wò fún lọ́dún 2018 nínú Ìjábọ̀ Àlàfo tó wà láàárín Akọ àti Abo Lágbàáyé, ó ń ṣe dáadáa ní ti ìbádọ́gbà nínú rírí ètò ìlera àti ètò ẹ̀kọ́ lò fún àwọn obìnrin, ṣùgbọ́n wọ́n ń fà sẹ́yìn nínú ètò ìṣòfin láti jà fún ẹ̀tọ́ọ wọn.
Àwọn ajàfẹ́tọ̀ọ́ abo ní Russia máa ń sábàá lo gbàgede ẹ̀rọ alátagbà àti ẹ̀fẹ̀ láti tan ìmọ́lẹ̀ sí ìhùwàsí àti ìṣe àwọn tí ó ń ṣègbè lẹ́yìn ẹ̀yà ènìyàn kan.
Ìpolongo ìtakò Kérésìmesì ìlú China mú yíyan àjọyọ̀ le fún ọmọ-ìlú
Ohun tí a kọ sí ojú pátákó: "Gbé Ìgbésẹ̀ kí o sì kọ àjọ̀dún Òyìnbó" àti "Ṣe ìgbélárugẹ àṣà ìbílẹ̀, kọ àjọ̀dún Òyìnbó."
Àwòrán láti Weibo.
Kérésìmesì ń sún mọ́ dẹ̀dẹ̀ ṣùgbọ́n kàkà kí inú àwọn tí ó ń gbé ní orí-ilẹ̀ ìlú China ò dùn, ọ̀pọ́ ti fi ẹ̀hónú-u wọn hàn lórí ìpolongo tí ó tako ayẹyẹ Kérésìmesì tí ó kà á sí àjọ̀dún Òyìnbó.
Ní ọdún 2017, ìgbìmọ̀ àgbà àti àjọ ìpínlẹ̀ lábẹ́ ẹgbẹ́ olóṣèlú Communist ìlú China kọ ìwé àṣẹ kan tí a pe àkọlée rẹ̀ ní "Ìmọ̀ràn lórí imúdiṣíṣẹ iṣẹ́ ìgbélárugẹ àti ìdàgbà àṣà ìbílẹ̀ China dé ibi gíga."
Wọ́n la àwọn àkànṣe iṣẹ́ ìsọjí àṣà bíi Ọdún Òṣùpá Tuntun àti Àjọ̀dún Àtùpà sílẹ̀, láì pa ìyìókù tì, gẹ́gẹ́ bí ìpàgọ́ tí ó jẹ mọ́ ti àṣà tí ó lákaakì.
Kí òfin yìí lè di àmúṣẹ, ìjọba China ti ṣe ìfilọ́lẹ̀ àwọn ètò ìpolongo kéékèèké mélòó kan fún ìkọ̀yìn sí àwọn ayẹyẹ tí kì í ṣe ti ìbílẹ̀ China.
Ọdún nìín, ọjọ́ díẹ̀ sí Kérésìmesì, ìjọba ní àwọn ìlú ńlá bíi Langfang, ní agbègbèe Hebei, ti pa á ní àṣẹ fún ìsọ̀ gbogbo láti yọ ẹ̀ṣọ́ ọdún Kérésìmesì kúrò lójú títí àti fèrèsé.
Ọ̀rọ̀ àlùfànṣá tí ó dá lórí ìtako àjọ̀dún Òyìnbó ti gba ẹ̀rọ-alátagbà ìlú China kan, èyí mú kí yíyan ayẹyẹ Kérésìmesì láàyò le koko fún àwọn tí ó rò wípé ní ìkọ̀kọ̀ ni ayọ̀ àwọn gbọdọ̀ wà.
Ònlo Weibo Long Zhigao ya àwòrán ìròyìn orí WeChat ti rẹ̀ ní orí Weibo ní ìfihàn àríyànjiyàn.
Kókó ìròyìn àkọ́kọ́
1. Àjọ̀dún Òyìnbó ń bọ̀ lọ́nà dẹ̀dẹ̀.
Kí a ṣe àjọyọ̀ àbí kí á máà ṣe é, ìbéèrè yen ni ìyẹn.
2. Ọmọ China ni mí n kò sì kí ń ṣe àjọyọ̀ Òyìnbó.
3. Sọ pé rárá fún ìṣàjọyọ̀ àjọ̀dún Òyìnbó nínú ọgbà ilé-ìwé.
4. Ẹgbẹ́ òṣèlú-ìpínlẹ̀ ti kọ ẹ̀yìn sí àjọ̀dún Òyìnbó.
Àjọyọ̀ àjọ̀dún ti wá di ọ̀rọ̀ ìṣèlú.
Láfikún-un Kérésìmesì, àkàsílẹ̀ àwọn àjọ̀dún Òyìnbó kò yọ Àyájọ́ Ọjọ́ Olólùfẹ́, Àjíǹde àti Halowíìnì, àti bẹ́ẹ̀ bẹ́ẹ̀ lọ sí ẹ̀yìn.
Ọ̀pọ̀lọpọ̀ ènìyàn ni ó ka àjọ̀dún sí "ìgbógunti àṣà" tàbí "ìrẹ̀sílẹ̀ ìlú."
Fún àpẹẹrẹ, ọ̀kan tí ó ràn ká bí ìgbà tí iná bá ń jó pápá inú ọyẹ́ sọ wípé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Bí àwọn ènìyàn ìlú kan bá mú àjọyọ̀ àjọ̀dún ìlú mìíràn ní òkúnkúndùn ju bí ó ṣe yẹ, èyí fi hàn wípé orílẹ̀-èdè náà ń jẹ ìyà ìgbógunti àṣà.
Bí ẹlẹ́gbẹ́ olóṣèlú kò bá mọ èyí, a jẹ́ wípé wọn kò ní ìkọbiarasí ìṣèlú wọ́n sì ti pàdánù ìlọsíwájúu wọn.
Awuyewuye náà tọ́ka sí ìṣẹ̀lẹ̀-àtẹ̀yìnwá Eight-Nation Alliance, ẹgbẹ́ ìṣọ̀kan tí a dá ní ìdáhùnsí Tẹ̀mbẹ̀lẹ̀kun Akànṣẹ́ ní China láàárín-in ọdún 1899 àti 1901 nígbàtí àwọn àgbẹ̀ rokoroko fi ẹ̀hónú hàn sí ìjọba amúnisìn, ètò ìṣèlú ní ìlànà Krìstẹ́nì àti àṣà.
Síwájú sí i, ó ní wípé ọjọ́ ìbíi Mao Zedong, bàbá ìsàlẹ̀ Ìlú-tí-kò-fi-ọba-jẹ ti Èèyàn-an China, ni ó yẹ kí a kà sí Kérésìmesì ìlú China:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Alága àkọ́kọ́ Ìlú-tí-kò-fi-ọba-jẹ ti China Mao Zedong ti yọ àwọn ènìyàn nínú ìṣòro.
A gbọdọ̀ sọ ọjọ́ ìbíi rẹ̀ di Kérésìmesì China.
Gbé ìgbésẹ̀ kí o kọ àjọ̀dún Òyìnbó.
Àmọ́ àwọn ènìyàn kan lórí Weibo kò rí ọ̀rọ̀ ọlọgbọ́n kankan nínú àríyànjiyàn wọ̀nyí.
Ẹnìkan sọ pé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Bí àwọn Òyìnbó bá ń ṣe àjọyọ̀ Ọdún Òṣùpá Tuntun, àwọn aráa China á gbéraga wọ́n á sì rí èyí gẹ́gẹ́ bí ìdàgbà ìsọjí àṣà ìbílẹ̀ China...
Bí àwọn aráa China bá ṣe àjọyọ̀ àjọ̀dún Òyìnbó, kí ni ìdí tí a fi kà wọ́n sí ìgbógunti àṣà?
Àwọn ọ̀dọ́ máa ń ṣe àjọyọ̀ àjọ̀dún Òyìnbó nítorí àríyá àti fún ayọ̀.
Àwọn àjọ̀dún wọ̀nyí lè mú ìkóúnjẹjẹ gbòòrò, kí ni ó burú nínú ìyẹn?
Àwọn kan gbèrò wọ́n fẹ́ gbé àjọyọ̀ Kérésìmesì fi ẹ̀gbẹ́ kan ẹ̀gbẹ́ pẹ̀lú ìrẹ̀sílẹ̀ ìlú tí ó wáyé ní ọgọ́jọ ọdún sẹ́yìn.
Fún kí ni?
Ẹgbẹ́kíkó, ìkóraẹni-níjàánu
Àgbàrá òdì ọ̀rọ̀ sí Kérésìmesì ti ṣàn gba orí ẹ̀rọ-alátagbà ó sì ti mú kí àwọn òǹlò kan ó kó ara wọn ní ìjánu.
Ònlo Weibo kan fi ẹ̀hónú hàn:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Kérésìmesì ń bọ̀ lọ́nà dẹ̀dẹ̀.
Ní agbo ọ̀rẹ́ẹ wa, àgọ́ alòdìsí àjọ̀dún Òyìnbó àti alòdìsí alòdìsí àjọ̀dún Òyìnbó ń ṣe àríyànjiyàn.
Kò kan ẹnikéni bóyá èèyàn féràn àjọyọ̀ tàbí kò fẹ́, kí ni ó dé tí àwọn ènìyàn ṣe fẹ́ràn láti máa fi túláàsì mú ẹlòmíràn gba èròńgbà ti wọn?
Ojú kan tí gbogbo ènìyàn dúró sí ti kún.
Fún àwa tí a wà láàárín, kí a ba mú un dọ́gba, a ní láti dúró sí ẹ̀gbẹ́ kejì.
Ìkìlọ̀ lórí ìtako àjọ̀dún Òyìnbó ní inú ọgbà ilé-ìwé.
Awuyewuye ti kọjáa ti gbàgede orí ẹ̀rọ-alátagbà, ó kàn dé ilé-ìwé àti àjọ ìlú.
Àwọn òǹlo Weibo kan ti pín ìkìlọ̀ ilé-ìwé ti a fún akẹ́kọ̀ọ́.
Ọ̀kan nínú ìkìlọ̀ náà (ọ̀tún) ń tọ́ka sí òfin "Ìmọ̀ràn" ó sì rọ olùkọ́ àti akẹ́kọ̀ọ́ láti kọ àyájọ́ tí ó fi ara jọ ti Òyìnbó sílẹ̀.
Bákan náà ni ìkìlọ̀ rọ akẹ́kọ̀ọ́ láti fọ́n iṣẹ́-ìjẹ́ òdì-ọ̀rọ̀ ìgbógunti àṣà Òyìnbó ká sí ọ̀rẹ́ àti ojúlùmọ̀ lórí WeChat àti lórí àwọn irinṣẹ́ iṣẹ́-ìjẹ́ ẹ̀rọ-alátagbà mìíràn.
Ìyàlẹ́nu ni ó jẹ́ fún ìyá kan nígbàtí ọmọọ rẹ̀ kọ ẹ̀bùn Kérésìmesì. Ìyá kọ sórí Weibo:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ìyá: Ọmọ mi, ẹ̀bùn wo lo fẹ́ fún Kérésìmesì?
Ọmọ: Èmi ò ní ṣe àjọyọ̀ àjọ̀dún Òyìnbó kì í ṣe àjọ̀dún ìlúu China.
Ó dáa, dájúdájú onígbọràn ọmọ ẹgbẹ́ òṣèlú àti àwọn ará ìlú ni ọ́.
Síbẹ̀, àwọn akẹ́kọ̀ọ́ ilé-ẹ̀kọ́ gíga ṣe àròjinlẹ̀.
Akẹ́kọ̀ọ́ kan ní ìbéèrè lórí òfin ilé-ìwé lórí Weibo:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ilé-ìwé ti gbé ẹsẹ̀ lé ìṣẹ̀ṣọ́ọ Kérésìmesì nínú ọgbà ó sì ti sọ pàṣìpàrọ̀ ẹ̀bùn di èèwọ̀ ní ìpolongo ìtako àjọ̀dún Òyìnbó.
Ǹjẹ́ fún ìdàgbàsókè àṣà ilẹ̀ China ni gbogbo ọ̀nà yìí tàbí àmì ìpàdánù ìgbẹ́kẹ̀lé àṣà ìbílẹ̀ ẹni?
Àwọn kan ti yan ìṣàjọyọ̀ àjọ̀dún náà ní ìkọ̀kọ̀. Òǹlo Weibo kan sọ:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ilé-iṣẹ́ ti sọ ayẹyẹ àjọyọ̀ àjọ̀dún Òyìnbó di èèwọ̀. Ṣùgbọ́n akọ̀wé láti ẹ̀ka ètò-òṣìṣẹ́ ti fi òró Kérésìmesì (ẹ̀bùn Kérésìmesì tí ó wọ́pọ̀) fún àwọn òṣìṣẹ́ ní ìkọ̀kọ̀.
Ẹ jẹ́ kí a fẹ́ àlàáfíà.
Òǹlo Weibo mìíràn fi èròǹgbàa rẹ̀ hàn pẹ̀lú ohun tí ó fẹ́ fún Kérésìmesì:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ẹ kú ọdún Kérésìmesì!
Mo nífẹ̀ẹ́-ẹ̀ rẹ olúwa!
Bàba Kérésìmesì, jọ̀wọ́ fún mi ní ìbọsẹ̀ nílá gbàǹgbà pẹ̀lú òmìnira nínúu rẹ̀.
Òṣìṣẹ́ inú ọkọ̀ òfuurufú olóbìnrin nìkan wọ ìwé ìtàn ní Mozambique
Ikọ̀ awakọ̀ òfuurufú olóbìnrin àkọ́kọ́ irúu rẹ̀ ní Mozambique | A lo àwòrán pẹ̀lú àṣẹ láti ọwọ́ Meck Antonio.
Ọjọ́ ìtàn ni ọjọ́ yìí: ojú yìí ni ogunlọ́gọ̀ ọmọ-ìlú Mozambique fi wo ìṣẹ̀lẹ̀ ọjọ́ 14, oṣù Ọ̀pẹ ọdún 2018 nígbà tí, fún ìgbà àkókọ́ nínú ìtàn ìgbésí ayé ètò ọkọ̀ òfuurufú ìlú náà, tí obìnrin jẹ́ atukọ̀.
Ikọ̀ bàlúù TM112/3, tí ó rin ìrìn àjò láti olú ìlú, Maputo, àti Manica - tí jíjìn sí ara wọn tó máìlì 442 - ni a tí rí atukọ̀ Admira António, atukọ̀ kejì Elsa Balate, olóyè ọkọ̀ Maria da Luz Aurélio, àti òṣìṣẹ́ inú ọkọ̀ Débora Madeleine.
Àwọn obìnrin wọ̀nyí wà nínú ẹgbẹ́ MEX, ilé-iṣẹ́ tí a dá sílẹ̀ gẹ́gẹ́ bíi Ẹ̀ka Iṣẹ́ Àkànṣe LAM - Linhas Aéreas de Moçambique.
Ní 1995, ó bẹ̀rẹ̀ iṣẹ́ bíi ilé-iṣẹ́ ọkọ̀ òfuurufú aládàáni , Mozambique Express.
Àtẹ̀jáde ìkíni orí Facebook láti ọwọ́ ajàfúnẹ̀tọ́ obìnrin Eliana Nzualo, ti ní ìsọsí tí ó tó 450, tí a ti pín tó ìgbà 460, àti pé ọ̀pọ̀ èsì tí ó tó 2,000 ni ó gbà:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
ỌJỌ́ ÌTÀN - Ikọ̀ ọkọ̀ òfuurufú
MEX kú oríire!
Ikọ̀ ẹ kú oríire!
Mozambique, kú oríire!
Fún ọ̀pọ̀lọpọ̀ obìnrin nínú iṣẹ́ gbogbo.
Àjàfúnẹ̀tọ́ ìkẹ́gbẹ́ Mauro Brito sọ ní tirẹ̀ wípé obìrin gbọ́dọ̀ ní ìgbéraga "nígbàtí [wọ́n] bá jẹ́ aṣojú nínú iṣẹ́ gbogbo":
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Obìnrin kò pọ̀ nínú iṣẹ́ ọkọ̀ òfuurufú, bẹ́ẹ̀ ni ó sì ṣe rí káríayé.
Mo rò ó wípé àwọn obìnrin tí ó ronú láti ṣe iṣẹ́ tí ọkùnrin máa ń ṣe, gbọdọ̀ gbéraga.
Mozambique nìkan kọ́.
Ní oṣù Ògún ọdún 2018, nínú ọkọ̀ òfuurufú ìlú apá Gúúsù Ilẹ̀-Adúláwọ̀ SAA, ìrìnàjò ìlú dé ìlú pẹ̀lú ikọ̀ olóbìnrin fò ní ojú sánmà wọ́n sì kó èrò láti Johannesburg sí Sao Paulo, Brazil.
Oṣù méjìlá sẹ́yìn, ní oṣù Ọ̀pẹ ọdún 2017, Ilé-iṣẹ́ Ọkọ̀ òfuurufú Ethiopia fún ìgbà àkókọ́ gbé ikọ̀ òṣìṣẹ́bìnrin fò.
Awọn atukọ̀ títí kan òṣìṣẹ́ gbogbo, ọkọ̀ òfuurufú láti Addis Ababa ní Ethiopia sí Èkó ní Nàìjíríà - jẹ́ obìnrin pátápátá porongodo.
Kí ló dé tí ìjọba Ilẹ̀-Adúláwọ̀ ń f'òfin de ọ̀rọ̀ sísọ orí-ayélujára? Nítorí wọ́n bẹ̀rù agbára rẹ̀.
Akẹ́kọ̀ọ́ Ifásitì Haromaya ní Ethiopia ń fi àmì ìtako ìjọba hàn.
Àwòrán tí a pín lórí ẹ̀rọ-alátagbà.
Ọ̀rọ̀ sísọ lórí ayélujára ti ń rí ìfúnpa láti ọwọ́ ìjọba díẹ̀ díẹ̀.
Nínú ìlànà òfin àti ọ̀rọ̀ Ajé, iye òmìnira ọ̀rọ̀ ń dìde kárí Ilẹ̀-Adúláwọ̀.
Nígbà tí àwọn ìjọba kan mọ rírì ètò ìjọba àwa-arawa nípasẹ̀ ṣíṣe ìbò pẹ̀lú ọlọ́pọ̀-ẹgbẹ́ òṣèlú àti sọ nígbangba nípa àjọṣe, nínú ìṣe, ọ̀pọ̀ máa ń lo àṣẹ tí ò ṣe é yí padà - wọ́n sì ń lo agbára àṣẹ yìí lórí ẹ̀rọ-ayárabíàṣá bí ọjọ́ ṣe ń gun orí ọjọ́.
Cameroon, Tanzania, Uganda, Ethiopia, Nigeria, àti Benin ti ní Ìtìpa Ẹ̀rọ-ayélujára, ìjọba ti fi owó-orí lé lílo búlọ́ọ̀gù àti ẹ̀rọ-alátagbà, wọ́n sì ti fi ọwọ́ ṣìgún òfin mú oníròyìn.
Òṣìṣẹ́ ìròyìn àti àwọn ọmọ-ìlú ti di èrò àtìmọ́lé lórí ẹ̀sùn àtẹ̀jáde "ìròyìn irọ́" títí kan ìkóròyìn ìkòkọ̀ ìlú sí etí ìgbọ́ ẹgbẹ́ afẹ̀míṣòfò.
Ní ibi Àpérò Òmìnira Ẹ̀rọ-ayélujára ní Ilẹ̀-Adúláwọ̀ (FIFA) tí ó wáyé ní Accra, Ghana, ikọ̀ akópa láti àwọn ìlú ilẹ̀ Adúláwọ̀ pátá sọ wípé kò ní ṣe ẹnu rere bí ìjọba bá fi òfin de ọmọ-ìlú tí ó ń lo ẹ̀rọ-ayárabíaṣá.
Ọ̀pọ̀ orílẹ̀-èdè ló ní àwọn òfin àti àbádòfin tí ó fún ọmọ ènìyàn ní ẹ̀tọ́ sí òmìnira ọ̀rọ̀ sísọ.
Ní Nàìjíríà, fún àpẹẹrẹ, Àbádòfin Òmìnira Ọ̀rọ̀ fún ọmọ ìlú ní òmìnira láti béèrè fún ìwífun lọ́wọ́ àjọ ìjọba.
Abala 22 ìwé òfin ọdún 1999 pèsè fún ẹ̀tọ́ òmìnira ìròyìn àti Abala 39 fi lélẹ̀ wípé "gbogbo ènìyàn ni ó ní ẹ̀tọ́ sí òmìnira ọ̀rọ̀ sísọ, títí kan òmìnira láti gbá ìròyìn mú àti gba ọgbọ́n àti ìwífun láì sí ìdíwọ́..."
Síbẹ̀, Nàìjíríà tí tẹ àwọn òfin kan tí ó tẹ orí àwọn ẹ̀tọ́ òkè yìí bọlẹ̀.
Abala 24 Òfin Ẹ̀ṣẹ̀ orí-ayélujára fi ẹ̀sùn kan "ẹnikẹ́ni tí ó bá tan iṣẹ́-ìjẹ́ tí kò ní òótọ́ kan nínú, tí ó lè fa ìbínú, ìnira, ewu, ìdíwọ́, àfojúdi, ìdáyàfò ọ̀daràn, ọ̀tá, ìkórìíra, tàbí ìbínú láì ní ìdí sí ẹlòmíràn ká tàbí fa kí a fi irúfẹ́ iṣẹ́-ìjẹ́ bẹ́ẹ̀ ránṣẹ́."
Ìṣòfin àìdájú àti àwọn gbólóhùn bíi "ìnira" tàbí "ìwọ̀sí" jẹ́ nǹkan tí a ní láti mójútó.
Ìjọba àti àwọn àjọ rẹ̀ máa ń sábà fi èyí ṣe bójúbójú fún ìtẹríbọlẹ̀ òmìnira ọ̀rọ̀ sísọ.
Ta ni ẹni tí ó ń sọ bóyá ọ̀rọ̀ kan jẹ́ àfojúdi?
Ǹjẹ́ ó yẹ kí òṣìṣẹ́ ìjọba ó ṣe ìmúdàgbà àwọ̀-ara tí ó ní ipọn?
Ní àgbáyé, ọmọ-ìlú ní ẹ̀tọ́ láti wá àìṣedéédé aláṣẹ ìjọba.
Kí ló dé tí Ilẹ̀-Adúláwọ̀ kò ní ẹ̀tọ́ láti ṣẹ̀ gẹ́gẹ́ bí ẹ̀ka tí ó ṣe pàtàkì nínú òmìnira ọ̀rọ̀ sísọ?
Ní ọdún 2017 àti 2016, oníròyìn orí-ayélujára ọmọ bíbí ìlú Nàìjíríà àti akọbúlọ́ọ̀gù Abubakar Sidiq Usman àti Kẹ́mi Olúnlọ́yọ̀ọ́ tí ta ẹsẹ̀ àgẹ̀rẹ̀ sí òfin nípasẹ̀ ṣíṣe iṣẹ́ ìkóròyìnjọ lóríi Òfin Ẹ̀ṣẹ̀ orí-ayélujára.
Má jìyà nínú Ìdáké̩ró̩ró̩ - máa wí lọ
Ìwà tí ó jẹ́ gbòògì àwọn ìpèníjà wọ̀nyí gẹ́gẹ́ bíi ti òfin ń sọ fún ọmọ-ìlú pé ohùn-un wọn ṣe kókó.
Kí a mú un láti Ìdádúró Tanzania tí ó dá lóríi ìtànká "ìròyìn irọ́, ìtànjẹ, tàbí ìròyìn tí ò pé ojú òṣùwọ̀n" lórí ayélujára títí kan owó-orí Uganda fún ìlò ẹ̀rọ-alátagbà fún ìgbógunti "àhesọ," ariwo orí ẹ̀rọ-ayárabíaṣá ń já àwọn ìjọba aninilára láyà. Ní ìgbà mìíràn, ó máa mú wọn pa àwọn ìwàa wọn tì.
Ìrírí akọbúlọ́ọ̀gù Zone9 ìlú Ethiopia jẹ́ àpẹẹrẹ.
Ní ọdún 2014, àwọn òǹkọ̀wé ọmọ bíbí Ethiopia mẹ́sàn-án lọ sí ẹ̀wọ̀n àti jìyà oró látàrí iṣẹ́ àjọṣepọ̀ tí wọ́n jọ kọ nípa ìtẹsẹ̀ àgẹ̀rẹ̀ sí ẹ̀tọ́ ọmọ-ènìyàn ìjọba àná ìlú Ethiopia, kí òótọ́ ó di mímọ̀.
Ìjọba pe ẹgbẹ́ yìí ni "afẹ̀míṣòfò" nítorí àtẹ̀jáde orí ẹ̀rọ-ayélujára wọn a sì ti wọ́n mọ́lé fún oṣù 18.
Àwọn ọmọ ẹgbẹ́ Zone9 Mahlet (òsì) àti Zelalem (ọ̀tún) ń dunnú fún ìdásílẹ̀lẹ́wọ̀n Befeqadu Hailu (ẹnìkejì láti ọwọ́ òsì, pẹ̀lú sícáàfù) ní oṣù kẹwàá ọdún 2015.
Orí Twitter ni Zelalem Kiberet ti pín àwòrán yìí.
Àwọn mẹ́fà lára àwọn ẹgbẹ́ náà tí ó ti gba òmìnira báyìí ṣe ìtàkùrọ̀sọ àgbáyé àkọ́kọ́ ní ìlú Ghana ní àsìkò àpérò FIFA: Atnaf Berhane, Befeqadu Hailu Techane, Zelalem Kibret, Natnael Feleke Aberra, àti Abel Wabella náà wá sí àpérò.
Jomanex Kasaye, ẹni tí ó ti bá ẹgbẹ́ náà ṣiṣẹ́ kí àtìmọ́lé ó tó ṣẹlẹ̀ (àmọ́ tí a kò fi àṣẹ mú) náà kò gbẹ́yìn níbi àpérò.
Ọ̀pọ̀lọpọ̀ nínú ẹgbẹ́ yìí ti bá Ohùn Àgbáyé ṣe pọ̀ láti kọ àti ṣe ìtúmọ̀ ìròyìn sí èdè Amharic.
Gẹ́gẹ́ bí ọmọ ẹgbẹ́ Ohùn Àgbáyé ṣe ìpolongo àti ìpanupọ̀ ajàfúnẹ̀tọ́ ọmọnìyàn àgbáyé gẹ́gẹ́ bi agbẹnusọ láti ọjọ́ tí wọ́n dé akoto ọba.
Lẹ́yìn ọ̀pọ̀lọpọ̀ oṣù tí a tẹ ọ̀kanòjọ̀kan ìròyìn jáde àti ìgbélárugẹ ìtàkùrọ̀sọ ọ̀ràn wọn lórí Twitter, ìdálébi ìfàṣẹmú àti àtìmọ́lé gba ojúlé ìjọba àti àwọn alẹ́nulọ́rọ̀ ajàfúnẹ̀tọ́ ọmọnìyàn ní àgbáyé kọjá, láì gbàgbé àwọn ọgọọ́gọ̀rún àti ẹgbẹẹ̀gbẹ̀rún alátìlẹ́yìn orí ẹ̀rọ-ayélujára.
Láti orígun mẹ́rẹ̀ẹ̀rin àgbáyé, igbe ńlá ni ó gba àwọn akọbúlọ́ọ̀gù Zone9 sílẹ̀ lọ́wọ́ ìjọba ilẹ̀ Ethiopia.
Nínú ọ̀rọ̀ wọn ní FIFA, àwọn akọbúlọ́ọ̀gù náà sọ wípé ìkẹ́gbẹ́ẹ wọn nínú Ohùn Àgbáyé ṣe gudugudu méje yàyà mẹ́fà ní àsìkò tí àwọn ń fi aṣọ pénpé ro oko ọba.
Ní ètò ìtàkùrọ̀sọ wọn, wọ́n gbé orí yìn fún ìpolongo Ohùn Àgbáyé tí ó ṣe iṣẹ́ ribiribi tí ó mú àwọn wà láyé.
Berhan Taye, atọ́kùn ìtàkùrọ̀sọ, bi ẹgbẹ́ yìí ní ìbéèrè ìrírí wọn ní inú túbú.
Bí wọ́n ti ṣe sọ, iná amọ́roro ìtàgé wálẹ̀ díẹ̀.
Ohùn-un wọn mú kí iyàrá ètò pa lọ́lọ́.
Abel Wabella, alákòóso Ohùn Àgbáyé ní " Èdè Amharic , kò fi etí ẹ̀gbẹ́ẹ rẹ̀ kan gbọ́ràn já geere mọ́n láti ara ìjìyà oró tí ó jẹ́ nítorí pé ó kọ̀ láti ti ọwọ́ bọ ìwé ìjẹ́wọ́.
Atnaf Berhane rántí wípé òún jẹ ìyà oró di aago méjì òru tí òún padà sí lẹ́yìn oorun díẹ̀.
Ọ̀kan lára àwọn agbófinró tí ó mú Zelalem Kibret ti fi ìgbà kan rí jẹ́ akẹ́kọ̀ọ́ Kibret ní Ifásitì tí ó ti ń ṣe iṣẹ́ olùkọ́.
Jomanex Kasaye náà ṣe ìrántí ìwàyáìjà ọpọlọ tí ó ní í ṣe pẹ̀lú ìrònú ìfìlú Ethiopia sílẹ̀ kí wọ́n ó tó fi ọwọ́ òfin mú àwọn ọ̀rẹ́ẹ rẹ̀ - ìrora àìlágbára - ìlàkàkà ọkàn àti àìfẹ̀dọ̀lórí òróòró àti ìbẹ̀rù wípé àwọn ọ̀rẹ́ òhun ò ní jáde láàyè.
Àpapọ̀ Akọbúlọ́ọ̀gù Zone9 ní Addis Ababa, ní ọdún 2012. Láti ọwọ́ ọ̀tún: Endalk, Soleyana, Natnael, Abel, Befeqadu, Mahlet, Zelalem, Atnaf, Jomanex.
Endalk Chala ni ó ni àwòrán.
Pẹ̀lú ìrẹ̀lẹ̀, àwọn akọbúlọ́ọ̀gù Zone9 sọ wípé:
A kò kí ń ṣe ẹni tí ó ní okun tàbí ìgboyà... inúu wa dùn nítorí wípé a fún àwọn ènìyàn mìíràn ní ìmísí ni.
Síbẹ̀, akọbúlọ́ọ̀gù Zone9 ṣe àtúnlò ìfẹ́-ìlú-ẹni nínú ọ̀rọ̀ àti ìṣe.
Ó gba ìgboyà láti fẹ́ràn ìlú ẹni pàápàá lẹ́yìn ìjìyà nítorí wípé a sọ̀rọ̀ síta.
Oníròyìn ọmọ Uganda Charles Onyango-Obbo, tí òun náà wà ní FIFA, mẹ́nu ba òwe Igbo tí gbajúgbajà òǹkọ̀wée nì Chinua Achebe mú di mímọ́ tí ó sọ wípé:
Níwọ̀n ìgbà tí òde ti já ọgbọ́n àtamátàsè, ẹyẹ Eneke náà ti kọ́ fífò láì bà.
Ní àkótán, ohun tí ó fẹ́ sọ ní wípé láti mú ayélujára wà ní ipò ọ̀fẹ́ àti ààbò, àwọn tí ó ń jà fún èyí nílò láti wá ọgbọ́n mìíràn dá.
Àwọn ajàfúnẹ̀tọ́ tí ó ń lé iwájú nínú òmìnira ọ̀rọ̀ sísọ ní ìlú-Gúúsù-Aṣálẹ̀-Sàhárà àti káríayé kò gbọdọ̀ ṣe aláì máà wá wọ̀rọ̀kọ̀ fi ṣ'àdá lórí ọ̀ràn yìí.
Pẹ̀lú agbára àti àjọṣe wa, ẹ̀rọ-ayélujára yóò di ibi òmìnira fún ìtẹ̀síwájú ìjọba àwa-arawa.
Ìjàm̀bá Àwọn Ológun Mauritania 28 tí wọ́n pa ní ọjọ́ Òmìnira tí a kò sọ
Àwòrán àwọn Ológun 28 tí wọ́n pa lọ́jọ́ òmìnira - Ibrahima Sow ni ó ṣe àtẹ̀jáde fídíò.
Ní ọjọ́ kejìdínlọ́gbọ̀n oṣù Belu ọdún 1990, àwọn ẹgbẹ́ ológun yẹgi fún ọkùnrin méjìdínlọ́gbọ̀n tí a fi ìfarabalẹ̀ ṣà lọ́kọ̀ọ̀kan láti pa nínú ẹ̀wọ̀n láàárín òru, ní Inal ní orílẹ̀-èdè Mauritania lẹ́yìn tí a fi ẹ̀sùn ìpète-lati-gba-ìjọba kàn wọ́n.
Ọjọ́ yìí, tún jẹ́ àyájọ́ ọjọ́ tí orílẹ̀-èdè Mauritania gba òmìnira lọ́wọ́ France ní ọdún 1960, lé góńgó sọ́kàn àwọn ọmọ orílẹ̀-èdè Mauritania kan tí wọ́n ń wá ìdájọ́ òdodo fún ìpakúpa tí wọ́n pa àwọn ọkùnrin 28 yìí, tí gbogbo wọn sì jẹ́ aláwọ̀ dúdú.
Orílẹ̀-èdè Mauritania ti Ìwọ̀-oòrùn Ilẹ̀-Adúláwọ̀ jẹ́ ìdàpọ̀ àwọn Lárúbáwá àti àwọn aláwọ̀ dúdú, àwọn ẹgbẹ́ ajàfẹ́tọ̀ọ́ ọmọnìyàn sọ pé àwọn aláwọ̀ dúdú ti ń dojúkọ ìyàsọ́tọ̀ àti ìlòkulò fún ìgbà pípẹ́.
Ààrẹ Ìgbìmọ̀ àwọn Inal-France, Youba Dianka, ṣàlàyé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Mo fẹ́ fi hàn wípé àpẹẹrẹ ni Inal jẹ́; ọ̀pọ̀ ọmọ "Inal" ni ó ti wà ní Mauritania.
Àwọn ìṣẹ̀lẹ̀ abanilẹ́rù ti wáyé ní Azlatt, Sony Malé, Wothie, Walata, Jreida àti nínú àfonífojì.
Nínú ọgbà àwọn ológun ní Inal àti àgbègbè rẹ̀, wọ́n pín àwọn ológun yẹ́lẹyẹ̀lẹ, wọ́n rì wọ́n mọ́lẹ̀ ní òòyẹ̀, wọ́n yìnbọn lù wọ́n, wọ́n sì yẹgi fún wọn ní ìrántí òmìnira orílẹ̀-èdè náà lọ́dún 1990.
Ní àyájọ́ ọjọ́ òmìnira ti ọdún yìí, àwọn ọmọ orílẹ̀-èdè Mauritania fi ọkàn sí yíyàn tí a yan ẹgbẹ́ agbábọ́ọ̀lù orílẹ̀-èdè wọn sí àṣekágbá ìdíje Ife-ẹ̀yẹ ti àwọn orílẹ̀-èdè Ilẹ̀-Adúláwọ̀ (CAF) ju bí wọ́n ṣe ṣe sí àwọn ẹni ìgbàgbé, àwọn ológun tí wọ́n wà nínú kòtò àìmọ̀ ...
tí wọ́n ṣì ń dúró de ìsìnkú tí ó yẹni, Kaaw Elimane Bilbassi Toure tí í ṣe olóòtú ibùdó ìròyìn orí ayélujára Le Flambeau ti Mauritania kọ.
Kiné-Fatim Diop, adarí ìpolongo Amnesty International ní Ìwọ̀-oòrùn Ilẹ̀-Adúláwọ̀, sọ̀rọ̀ ní ọdún yìí nípa ìtakora tí ó wà ní àárín ohun tí ó yẹ kí ó jẹ́ ọjọ́ ìṣèrántí-dunnú àti ohun tí ọ̀pọ̀lọpọ̀ ẹbí àwọn olùfarapa ń rò:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Lọ́dọọdún, bí àwọn tí wọ́n dipò mú ṣe ń ṣe ìrántí ìgùnkè wọn sí ipò gíga pẹ̀lú ìdùnnú, ẹbí àwọn olùfarapa máa ń sunkún, tí wọ́n sì máa ń fi ẹhónú hàn pẹ̀lú ìbànújẹ́ fún àtúnṣe àti ìdájọ́ òdodo.
Àwọn tí ó wà nípò àṣẹ kàn ń gbìyànjú láti ri apá òmìnira tí kò farahàn yìí mọ́lẹ̀, gẹ́gẹ́ bí wọ́n ṣe dìbò yan òfin ìdáríjì ìjọba ní ìkọ̀kọ̀ lọ́dún 1993 tí wọ́n sì fìdí ìgbàgbé ìjọba múlẹ̀ nípa ìpakúpa àwọn ológun náà lọ́gbọ̀n ọdún sẹ́yìn.
Àjọ tí ó ń tako àìjìyà ẹlẹ́ṣẹ̀ àti àìṣòdodo ní orílẹ̀-èdè Mauritania Forum Against Impunity and Injustice fi ìbànújẹ́ hàn lórí ìjàm̀bá àwọn tẹ̀gbọ́n-tàbúrò kan tí a yẹgi fún lálẹ́ ọjọ́ burúkú Èṣù gb'omi mu yìí:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Láìsí àní-àní, èpè ja àwọn ológun 28 yẹn lóru ọjọ́ náà. Bí i ti àwọn tẹ̀gbọ́n-tàbúrò, Diallo Oumar Demba àti àbúròo rẹ̀ Diallo Ibrahima tí a yẹgi fún pẹ̀lú àkọsílẹ̀ nọ́ḿbà tí ó tẹ̀lé ara wọn tí a fi gègé kọ sí wọn lára.
Ohun tí ó mú èyí bani nínú jẹ́ jù ni fún ẹni láti rí ikú tí ó pa ẹ̀gbọ́n ẹni.
Àwọn apani ṣe iṣẹ́ wọn pé, wọn kò sì dáwọ́ dúró lẹ́yìn tí wọ́n yẹgi fún wọn, wọ́n tún wọ́ òkúu wọn nílẹ̀ bẹ́ẹ̀ náà ni wọ́n sì ń jókòó lé wọn lórí.
Àwọn Ẹni-orí-kó-yọ sọ̀rọ̀ síta
Ẹ̀rí túbọ̀ ń tẹnu àwọn ẹni-orí-kó-yọ jáde lẹ́yìn ọgbọ̀n ọdún.
Mamadou Sy jẹ́ apàṣẹ ẹgbẹ́-ológun nínú ẹgbẹ́ ológun Mauritania, ó ti jẹ́ igbákejì apàṣẹ, kí ó tó wá di apàṣẹ ẹgbẹ́ ológun ẹ̀ka kan kí wọ́n tó mú un ní alẹ́ ọjọ́ yẹn.
Nínú ìwée rẹ̀, "Ọ̀run-àpáàdì ní Inal," tí a tẹ̀ jáde ní ọdún 2000, ó ṣàpèjúwe ìjìyà-oró tí ó jẹ, nígbà tí àwọn apàṣẹ ológun dì í lójú, so ó mọ́lẹ̀, tí wọ́n sì jù ú sínú omi ìdọ̀tí rírùn.
Ológun mìíràn tí orí kó yọ lálẹ́ ọjọ́ burúkú yìí tiraka gba France lọ fún ìtọ́jú lẹ́yìn tí ó kúrò ní ọgbà ẹ̀wọ̀n pẹ̀lú ìrànwọ́ àwọn Àjọ Onígbàgbọ́ tí ó ń tako Ìfìyàjẹni (ACAT lédè Faransé).
Ní ipò àìlórúkọ, ó jẹ́rìí sí ìyàsọ́tọ̀ ẹ̀yà tí ó rí láàárín ọdún mẹ́rìnlélógún tí ó fi ṣiṣẹ́ ológun:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Gẹ́gẹ́ bí mo ṣe rántí, nígbà tí ó bẹ̀rẹ̀ sí í yé mi, mo ti máa ń ṣàkíyèsí pé àwọn aláwọ̀ dúdú kì í ní ẹ̀tọ́ kankan, ṣùgbọ́n àwọn aláwọ̀ funfun ará Mauritania máa ń ní àǹfààní tí ó pọ̀.
Níbí, nínú ogún àwọn adarí ipò ìjọba, ìdá mẹ́rin péré ni wọ́n jẹ́ aláwọ̀ dúdú. Nínú ẹgbẹ́ ológun, aláwọ̀ dúdú kan ṣoṣo ni ó máa ń wà láàárín ológun mẹ́wàá.
Nígbà ìkọ́ṣẹ́, bí ọmọ Mauritania aláwọ̀ funfun kan kò bá ṣe dáadáa, wọn á ṣì borí aláwọ̀ dúdú mìíràn. A ò sì gbọdọ̀ fi ẹhónú hàn...
Ó ṣe àpèjúwe àwọn ìfìyàorójẹni tí òun pẹ̀lú àwọn ológun mìíràn rí:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Fún àpẹẹrẹ, wọ́n gbẹ́ kòtò sínú iyẹ̀pẹ̀, wọ́n sì rì wá mọ́lẹ̀ dé ibi ọrùn, orí wa ò ṣe é yí, ojú wa sì wà ní ìhà oòrùn.
Tí a bá sì gbìyànjú láti pa ojú dé, àwọn ẹ̀ṣọ́ á da iyẹ̀pẹ̀ sí wa. Wọ́n á sì wọ ìbòjú padà.
Maimouna Alpha Sy, akọ̀wé gbogboògbò fún Ẹgbẹ́ Ọ̀ràn Opó àti Aṣàánù ọmọ-ènìyàn, ti fi ìgbà kan rí jẹ́ aya Ba Baïdy Alassane, tí ó jẹ́ adarí àwọn ẹ̀ṣọ́ ibodè tẹ́lẹ̀.
Alpha Sy sọ pé ọkọ rẹ̀ tí ó ti di olóògbé wà lára àwọn tí wọ́n pa lọ́dún 1990.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Oṣù mẹ́ta àti ọjọ́ mẹ́wàá ni a fi wá ọkọ mi, ṣùgbọ́n pàbó ni ó já sí ...
Àwọn ẹ̀ṣọ́-ibodè sọ fún wa pé àìsàn ọkàn ló pa á, tí èyí kò sì jẹ́ òtítọ́.
Wọ́n mú àwọn tó jẹ́rìí pẹ̀lú rẹ̀, wọ́n so wọ́n, wọ́n sì fi ìyà oró jẹ wọ́n pẹ̀lú rẹ̀.
Ní iwájú wọn ni wọ́n ti pa á.
"Kò tún gbọdọ̀ ṣẹlẹ̀ mọ́"
Lọ́dún yìí ni ọjọ́ kejìdínlọ́gbọ̀n, àwọn ọmọ Mauritania tí wọ́n jẹ́ aṣíkiri fi ẹ̀hónú hàn níwájú Ẹ́mbásì Mauritania ní ìlú Paris, ní orílẹ̀-èdè France, lórí àìfiyèsí ìjọba nípa ìṣẹ̀lẹ̀ oró yìí.
Kardiata Malick Diallo, tí ó jẹ́ igbákejì, sọ ọrọ àròjinlẹ̀ ní ilé Ìgbìmọ̀ aṣòfin Mauritania láti máà jẹ́ kí àwọn ènìyàn gbàgbé, tí ó sì fi ẹ̀sùn kàn ààrẹ tí ó wà lórí oyè pé ó ń dáàbò bo àwọn oníṣẹ́-ibi náà, tí wọ́n ṣì ń dipò gíga mú nínú ìjọba nígbà tí wọn kò tí ì wá nǹkan ṣe sí ẹ̀tọ́ àwọn olùfarapa:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Bí ó tilẹ̀ jẹ́ pé ìwọ kọ́ ni o ṣe iṣẹ́-ibi tí ó kó àbààwọ́n ba gbogbo ọjọ́ 28 oṣù Belu jẹ́, ìwọ ni ó yẹ kí o wá ojútùú sí ẹ̀tọ́ àwọn olùfarapa sí òtítọ́ àti òdodo...
Àwọn orílẹ̀-èdè olókìkí àti àwọn èèyàn ńlá kì í gbìyànjú láti pa ìṣẹ̀lẹ̀ aburú inú ìtàn-an wọn rẹ́, dípò èyí wọ́n máa ń fi han ayé kí gbogbo ènìyàn lè rántí kí wọ́n sì sọ pé "KÒ TÚN GBỌDỌ̀ ṢẸLẸ̀ MỌ́ ."
Ọ̀gbẹ́ni ààrẹ, àkósoò rẹ ti ṣe àmúlò òfin ìyàsọ́tọ̀ àti ìyọkúrò ẹ̀yà.
Ní oṣù Ọ̀wàrà ọdún 2018, nínú àwọn adarí ipò ìjọba 24, márùn-ún péré ni àwọn tí ó jẹ́ aláwọ̀ dúdú àti elẹ́yà-méjì, tí wọ́n ń ṣojú ìdá 70 àwọn mẹ̀kúnù.
Ọ̀pọ̀ àwọn mẹ̀kúnù ni wọ́n kò ní aṣojú láàárín àwọn aṣojú tí wọ́n dìbò yàn, láàárín àwọn ẹgbẹ́ àbò àti àwọn adarí ipò ìjọba ìbílẹ̀.
Mauritania ni orílẹ̀-èdè tí ó gbẹ́yìn láti pa òwò-ẹrú rẹ ní àgbáyé ní ọdún 1981, ṣùgbọ́n wọn kò fi ìdíi rẹ̀ múlẹ̀ títí di ọdún 2007, ìdá 20 àwọn ènìyàn ni wọ́n ṣì ń gbáyé ìṣẹrúsìn tí púpọ̀ nínú wọn sì jẹ́ aláwọ̀ dúdú tàbí elẹ́yà-méjì.
Nítorí ìyàsọ́tọ̀ ẹ̀yà yìí ṣì ń ṣẹlẹ̀ ní orílẹ̀-èdè Mauritania, ìdájọ́ òdodo kò sí ní àrọ́wọ́tó fún àwọn ẹni orí-kó-yọ àti àwọn ìdílé wọn.
100 ọjọ́ fún Alaa: Ẹbí ajàfúnẹ̀tọ́ ọmọ Íjípìtì ń ka ọjọ́ fún ìdásílẹ̀ẹ rẹ̀ nínú ẹ̀wọ̀n
Alaa Abd El Fattah, àwòrán láti ọwọ́ Nariman El-Mofty.
Lẹ́yìn tí ó ti lo ọdún 5 nínú ẹ̀wọ̀n, akọbúlọ́ọ̀gù ọmọ Íjípìtì àti ajàfúnẹ̀tọ́ Alaa Abd El Fattah yóò gba ìdásílẹ̀ nínú ẹ̀wọ̀n ní ọjọ́ 7, oṣù Ẹrẹ́nà, ọdún 2019.
Ní ọjọ́ 8 oṣù Ọ̀pẹ, ẹbíi rẹ̀ ti ṣe àgbékalẹ̀ ìpolongo -"100 ọjọ́ fún Alaa" - kí àtìmọ́lée rẹ̀ ó ba wá s'ópin ní mọnawáà.
Ìdásílẹ̀ẹ rẹ̀ nínú oṣù Ẹrẹ́nà kì í ṣe ìsààmì òpin ìgbà Alaa ní ẹ̀wọ̀n, ṣùgbọ́n ìṣíkúrò sí ipò tí ó jẹ́ àṣekágbá àtìmọ́lée rẹ̀.
Lẹ́yìn ìdásílẹ̀ẹ rẹ̀, Alaa yóò máa wá sun oorun alẹ́ ní àgọ́ ọlọ́pàá ìbílẹ̀ẹ rẹ̀ fún àfikún ọdún márùn-ún gbáko.
Abẹ́ ìṣọ́ ọlọ́pàá ni yóò wà fún àkókò yìí.
A fi ọwọ́ọ ṣìgún òfin mú Alaa a sì mú u kúrò ní ilé ẹbíi rẹ̀ nínú oṣù Belu ọdún 2013.
Ọdún kan kọjá, nínú oṣù Èrèlé ọdún 2015, a gbé e re ilé ẹjọ́ a sì rán an ní ẹ̀wọ̀n ọdún márùn-ún fún "àgbékalẹ̀ " ìyíde kiri ìfẹ̀hànnúhàn lábẹ́ òfin ìyíde kiri ìfẹ̀hànnúhàn ọdún 2013 tí kò fi àyè gba ìyíde láìgbàṣẹ.
Ní tòótọ́ ni ó kópa nínú ìyíde kiri tí ó ń tako ẹjọ́ tí àwọn ológun dá mẹ́kúnnú ní ọjọ́ 26 oṣù Belu ọdún 2013, Alaa kò kó ipa nínú àgbékalẹ̀ẹ rẹ̀.
Ilé ẹjọ́ Cassation ti Íjípìtì fi ẹsẹ ẹ̀wọ̀n-ọn rẹ̀ múlẹ̀ nínú oṣù Belu ọdún 2017.
Omar Robert Hamilton, olùkùu Alaa, to àwọn ète ìpolongo náà lẹ́sẹẹsẹ lóríi Twitter:
Láti mú kí àwọn ọmọ ìbílẹ̀ àti ọmọ àgbáyé ó fi ọkàn sí ìdájọ́ àti fún ìdásílẹ̀ẹ Alaa ní ọjọ́ 17 oṣù Ẹrẹ́nà.
Láti gbé ìrò المراقبة ("ìṣọ́nikiri" tàbí "ìdásílẹ̀-lẹ́wọ̀n-kọ́jọ́-ìdásílẹ̀-tó-pé") sínú làákàyè àwọn ènìyàn gbogbo.
Lẹ́yìn ìdásílẹ̀, Alaa ṣì tún ní láti sun ọrùn alẹ́ nínú àgọ́ ọlọ́pàá ìbílẹ̀ẹ rẹ̀ fún "ọdún márùn-ún."
A ní láti ṣe iṣẹ́ ìpìlẹ̀ fún ìtako èyí.
Gbogbo olórí orílẹ̀-èdè Íjípìtì ni ó ti ṣe ìwádìí tàbí rán Alaa ní ẹ̀wọ̀n ní ojú ayée rẹ̀.
Ní ọdún 2006, a fi ọwọ́ọ ṣìgún òfin mú u fún ipa tí ó kó nínú ìyíde kiri ìfẹ̀hànnúhàn tí kò fa ìdíwọ́ fún ẹnikẹ́ni.
Ní ọdún 2011, ó lo oṣù méjì ní ẹ̀wọ̀n, àkókò yìí ni ìyàwóo rẹ̀ bí àkọ́bíi rẹ̀, Khaled.
Ní ọdún 2013, a mú u a sì fi sínú àhámọ́ fún ọjọ́ 115 láì ṣe ìgbẹ́jọ́.
Ó ti pẹ́ tí Alaa ti ń ṣiṣẹ́ lóríi ìjìnlẹ̀ ìmọ̀-ẹ̀rọ àti òṣèlú pẹ̀lú ìyàwóo rẹ̀, Manal Hassan.
Ìdílé gbajúgbajà ajàfúnẹ̀tọ́ ọmọnìyàn ni ó ti wà, adájọ́ ajàfúnẹ̀tọ́ ọmọnìyàn Ahmed Seif El Islam, ni bàbáa Alaa, ẹni tí a ti rán lọ ní ẹ̀wọ̀n láì mọye ìgbà ní abẹ́ àṣẹ Hosni Mubarak.
Ẹ̀gbọ́n-bìrin méjèèjì Abd El Fattah, Mona àti Sanaa Seif, jẹ́ agbèjà ẹ̀tọ́ ọmọnìyàn bákan náà tí wọ́n sì ti ṣe ìpolongo alátakò ìjìyà mẹ́kúnnú lọ́wọ́ọ àwọn ológun ní ìlú náà.
Ní ọdún 2016, Sanaa lo oṣù mẹ́fà ní ẹ̀wọ̀n nítorí wípé ó sọ̀rọ̀ àfojúdi sí alás̩e̩ ìjọba.
Àdánwòo Alaa jọ ti ọ̀pọ̀lọpọ̀ ọmọ orílẹ̀-èdè Íjípìtì tí ó wà ní ẹ̀yin gádà nítorí akitiyan wọn nípa ẹ̀tọ́ ọmọnìyàn.
Ẹgbẹ́ ajàfúnẹ̀tọ́ ọmọnìyàn sọ wípé, àwọn tí ìjọba rán ní ẹ̀wọ̀n ní Íjípìtì á tó 60,000.
Gbogbo ẹni tí ìjọba bá fi ọwọ́ọ ṣìgún òfin mú ní Íjípìtì ní í jẹ ìyà oró, ìfarasin, àtìmọ́lé ọjọ́ pípẹ́ àti àdánìkangbé inúu túbú.
Dídarapọ̀ mọ́n ìpolongo #FreeAlaa
Ní inú ìwé tí a kọ sí àwọn àlejò tí ó wá sí RightsCon, àpérò tó dá lórí ẹ̀tọ́ irinṣẹ́ ẹ̀rọ-ayárabíaṣá tí ó wáyé ní Toronto nínú oṣù Èbìbì ọdún 2018, Alaa rọ àwọn alátìlẹ́yìn láti "ṣe àtúnṣe sí ìjọba àwa-arawa ti wọn."
Èyí ti fi ìgbà pípẹ́ jẹ́ ìdáhùn mi sí ìbéèrè náà "báwo ni a ṣe lè ṣe ìrànwọ́?" Mo ṣì ní ìgbàgbọ́ wípé [àtúnṣe ìjọba àwa-arawa] ni ìdáhùn kan ṣoṣo.
Kì í ṣe ibi tí ò ń gbé nìkan, ṣiṣẹ́, san owó orí àti ṣe àkóso ibi tí ó ti ní ipa, àmọ́ ìfàsẹ́yìn fún ẹ̀tọ́ ọmọnìyàn nínú ibi tí ìjọba àwa-arawa ti fi ẹsẹ̀ rinlẹ̀ lè di lílò fún ìrúfin ẹ̀tọ́ ní àwọn agbègbè tí ẹ̀tọ́ ọmọnìyàn kò fi bẹ́ẹ̀ fi ẹsẹ̀ múlẹ̀.
Mo mọ̀ wípé àwọn ìṣẹ̀lẹ̀ tí ó ń ṣẹlẹ̀ ní òde òní jẹ́ ẹ̀rí wípé àtúnṣe pọ̀ láti ṣe.
Mo ń retí ìmísí ọ̀nà tí ẹ ó gbà tún un ṣe.
Kí ẹni tí ó bá fẹ́ darapọ̀ mọ́ ìpolongo "100 ọjọ́ fún Alaa" ó fi "àròkọ, àwòrán tàbí ìṣe ìlọ́wọ́sí ìpolongo" ṣọwọ́ tí a lè tún tẹ̀ jáde sórí ibùdó-ìtàkùn-àgbáyé ìpolongo náà:
Ìpolongo orísun-ọ̀fẹ́ - a óò máa tẹ àwọn ọgbọ́n àtinúdá tuntun síta, àmọ́ a nílò láti gba èrò tuntun àti agbára tuntun wọlé bákan náà.
Torí ìdí èyí máa bá wa ronú!
Bí ìgbà gbogbo, àmì ìpolongo ni #FreeAlaa - jọ̀wọ́ darapọ̀ mọ́ wa fún ìpalẹ̀mọ́ ìdásílẹ̀ẹ Alaa.
Ìwọ́de afẹ́ àwọn abódiakọ-akọ́diabo àkọ́kọ́ lè tú èrò nípa wọn ní Pakístánì ká
Jannat Ali Pẹ̀lú àwọn alágbèékalẹ̀ láti ilé-iṣẹ́ Sathi àti Track-T.
Àwòrán láti ọwọ́ọ Syed Noman. A lò ó pẹ̀lú àṣẹ.
Fún ìfẹsẹ̀múlẹ̀ ẹ̀tọ́ àti imúdiṣíṣẹ ìbéèrè wọn lábẹ́ òfin, ìwọ́de Afẹ́ Abódiakọ-akọ́diabo wáyé ní Lahore, Pakistan, lọ́jọ́ 29 oṣù Ọ̀pẹ ọdún 2018.
Fún ìgbà àkọ́kọ́ nínú ìtàn ìlúu nì, àwọn Abódiakọ-akọ́diabo kò bẹ̀rù láti jáde síta nínú ibi ìkòkọ̀ wọn àti fún ìjọba láti mú òfin Ààbò Ẹ̀tọ́ Abódiakọ-akọ́diabo Ènìyàn ọjọ́ 24, oṣù Èbìbì 2018.
Transgender Pride march takes place in Pakistan
Trans people in Pakistan staged the country's first Transgender Pride march.
Ìwé òfin ìlú Pakistan sọ wípé "A kò gbọdọ̀ fi ẹ̀tọ́ ìgbé ayé tàbí òmìnira du ẹnikẹ́ni ní ìbámu òfin," tí ó wà lábẹ́ Àwọn Ẹ̀tọ́ ọmọ ìlú.
Síbẹ̀, Abódiakọ-akọ́diabo ènìyàn ní ìtàn mìíràn láti sọ bí ó bá kan ti ẹ̀tọ́ àti ìgbé ayé; wọ́n ti jìyà oró, ìfipábánilòpọ̀, dáná sun wọ́n ní ààyè, bẹ́ wọn lórí àti yin ìbọn pa wọ́n, ìjọba kò fi torí gbogbo èyí ràn wọ́n lọ́wọ́ pẹ̀lú pé Ìjọba ti tari òfin Ààbò Ẹ̀tọ́ Abódiakọ-akọ́diabo Ènìyàn wọlé nínú oṣù Ẹrẹ́nà ọdún 2018.
Jannat Ali, tí orúkọ ìnagijẹ rẹ̀ ń jẹ́ Lahore's Trans Diva, ni olùdásílẹ̀ Abódiakọ-akọ́diabo Track Transgender àti Olùdarí Ètò fún Ilé-iṣẹ́ Sathi tí ó ṣe àgbékalẹ̀ Ìwọ́de Afẹ́ náà.
Àwọn Abódiakọ-akọ́diabo mìíràn àti àwọn tí kì í ṣe Abódiakọ-akọ́diabo àmọ́ tí ó jẹ́ alátìlẹ́yìn náà kó ipa nínú ìyíde náà àti àṣeyọríi rẹ̀.
Ilé-iṣẹ́ ìpìlẹ̀ Sathi jẹ́ ilé-iṣẹ́ fún àlàáfíà àti ìmójútó ààbò ẹgbẹ́ abódiakọ-akọ́diabo ní Pakistan.
Ìwọ́de Afẹ́ Abódiakọ-akọ́diabo ní Lahore, oṣù Ọ̀pẹ, ọdún 2018.
Syed Noman ni ó ní àwòrán.
A lò ó pẹ̀lú àṣẹ.
Ènìyàn Abódiakọ-akọ́diabo tí ó tó bí 250 láti agbègbè jákèjádò ìlú Pakistan.
Gbajúmọ̀ nínú wọn ni Kami Sid, Bebo láti Sindh, Nadra láti KPK, Anmol láti Agbègbè Sahiwal, Nayab láti Okara, Sunaina Khan (Oníjó ìbílẹ̀), Naghma àti Lucky (Akọrin Coke Studio), Laila Naz àti Neeli Rana.
Ìpàdé oníròyìn ni a fi bẹ̀rẹ̀ ètò ní Ilé Ẹgbẹ́ Akọ̀ròyìn ní Lahore níbi tí wọ́n ti fi ẹ̀dùn ọkàn-an wọn hàn; lẹ́yìn náà ni wọ́n yíde kiri dé Ilé Àṣà Al Hamra níbi tí wọ́n ti jó, kọrin lọ́nà, kí wọn ó tó fọ́nká lẹ́yìn tí wọ́n jẹun tán.
Pẹ̀lú pé ìpàdé fún oníròyìn wáyé ní Ilé Ẹgbẹ́ Akọ̀ròyìn Lahore, Ìyíde Ìgbéraga náà ó jáde nínú ìròyìn.
Bí ó tilẹ̀ jé pé àwọn alágbèékalẹ̀ fi ìwé pe aláṣẹ ìlú, bí i Punjab MNA Saadia Sohail láti Pakistan Tehreek e Insaf, àwọn aláṣẹ kò yọjú.
Ìyíde ọ̀hún fa awuyewuye lórí ẹ̀rọ-alátagbà níbi tí àwọn ènìyàn gbé oríyìn fún ìyíde kiri náà nígbà tí àwọn ènìyàn kan fẹ́ mọ ìdí tí ilé iṣẹ́ oníròyìn kò ṣe rò nípa rẹ̀.
Ni ọ̀rọ̀ọ rẹ̀ alágbèékáa Jannat Ali ní:
The aim was to show positive and progressive image of Pakistan and how the country is slowly accepting us and we are gaining more space in the society.
Pakistan is not only about terrorism and a conservative society there is more to us.
We promoted our march along with our KhawajaSara (transgender) culture and traditions it was not the same type of march as it is held in US.
Ìyíde náà tún tẹnu mọ́ ìlọsíwájú àti ìbáṣepọ̀ rere láàárín ẹgbẹ́ abódiakọ-akọ́diabo; bákan náà ni ó tẹnu mọ́ ìyàsọ́tọ̀ àti rògbòdìyàn.
Nítorí wípé kò sí iṣẹ́ fún wọn, àwọn abódiakọ-akọ́diabo ènìyàn kò ní ṣíṣe ju kí wọn ó ṣe òwò nọ̀bì láti rí oúnjẹ òòjọ́.
Látàrí ìbálòpọ̀ tí kò ní ààbò, ọ̀pọ̀ l'ó ti kó àrùn kògbéwékògbègbó HIV àti AIDS.
Ìdánilẹ́kọ̀ọ́ ṣe kókó fún àjọ ọlọ́pàá àti oníṣègùn nítorí àwọn ni kì í mú ayé rọrùn fún Abódiakọ-akọ́diabo ènìyàn tí ó bá ra ọwọ́ ẹ̀bẹ̀ tàbí nílò ìrànlọ́wọ́ ètò ìlera.
A ti fi ẹ̀tọ́ àwọn abódiakọ-akọ́diabo yí iyẹ̀pẹ̀.
Láti ọdún 2015, abódiakọ-akọ́diabo tí ó tó 500 ni a ti rán lọ sí ọ̀run alakákeji ní Pakistan , Jannat Ali sì tún sọ wípé Abódiakọ-akọ́diabo 60 ni a dá ẹ̀mí wọn ní ẹ̀gbodò ní ọdún tí ó kọjá.
Asad Zaidi túwíìtì nípa ojú tí àwọn ènìyàn Pakistan fi wo ẹgbẹ́ Abódiakọ-akọ́diabo:
Nínú ọ̀rọ̀ọ rẹ̀ ní TEDxLahore ní ọdún 2017, Jannat Ali ṣe àlàyé ìrìnàjòo rẹ̀ gẹ́gẹ́ bí abódiakọ-akọ́diabo ní Pakistan lẹ́yìn ìgbà tí ó fi irú ènìyàn tí òun ń jẹ́ han ẹbí àti àwọn ènìyàn.
Òfin Ẹ̀tọ́ Ààbò Abódiakọ-akọ́diabo Ènìyàn ọdún 2018 tí a bu ọwọ́ lù nínú ilé ìgbìmọ̀ aṣòfin fi àṣẹ fún ọmọ ẹgbẹ́ náà láti gba ìwé àṣẹ ọkọ̀ wíwà, ìwé ìrìnnà, ní ẹ̀tọ́ láti pààrọ ìṣẹ̀dá ẹni nínú àkọsílẹ̀ ìlú àti Àjọ Ìforúkọsílẹ̀ (NADRA), ìfòpinsí ìjìyà, àyè láti kàwé, iṣẹ́ nínú káràkátà àti ètò ìlera láì sí ìyàsọ́tọ̀.
Òfin náà ní ìjọba yóò pèsè àyè ilé ààbò fún Abódiakọ-akọ́diabo ènìyàn, ètò ìlera àti ohun èlò ẹ̀kọ́ àti ilanilọ́yẹ.
Wọ́n máa lè jẹ ogún àti ẹ̀tọ́ láti di ìbò.
Nayaab Ali (ní ìdúró), abódiakọ-akọ́diabo àkọ́kọ́ tí ó dújedupò nínú ìbò àpapọ̀ ọdún 2018, àti Neeli Rana, tí òun náà jẹ́ gbajúgbajà abódiakọ-akọ́diabo ènìyàn.
Ayàwòrán Ikọ̀ Afẹ́ Abódiakọ-akọ́diabo ni ó ní àṣẹ, a gba àṣẹ àtúnlò lọ́wọ́ọ rẹ̀.
Pakistan ti ń sún kẹ́rẹ́ ní ti ìgbé ayé Abódiakọ-akọ́diabo.
Díẹ̀ lára àwọn abódiakọ-akọ́diabo ènìyàn du ipò ìjọba nínú Ìbò ọdún 2018 fún ìgbà àkọ́kọ́.
Ilé iṣẹ́ amóhùnmáwòrán ìbílẹ̀ kan gba Abódiakọ-akọ́diabo àkọ́kọ́ sí iṣẹ́ gẹ́gẹ́ bí atọ́kùn; Coke Studio, ètò orin, àwọn Abódiakọ-akọ́diabo méjì ni ó ti kópa ní orí ètò náà.
Bí nǹkan ṣe ń ṣe ẹnu ire fún àwọn ọmọ ẹgbẹ́ Abódiakọ-akọ́diabo a sì ń gbà wọ́n gẹ́gẹ́ bí ènìyàn, ìrìnàjò náà kò yàrá.
Síbẹ̀, ọ̀gọ̀rọ̀ ènìyàn ni ó ní ìgbàgbọ́ wípé àyípadà ọ̀tún ń bọ̀ fún àwọn ènìyàn wọ̀nyí láti gbé ìgbé ayé ìfọkànbalẹ̀ nígbà tí ẹ̀tọ́ ọmọnìyàn gbogbo ní ìlú á wà ní ọ̀gbọọgba ní ojú àwọn ènìyàn àti ní abẹ́ òfin.
"Ẹ Yé é Pa Àwọn Òbìnrin" - ìpolongo tuntun tí ó ń tako ìjìyà inú ìgbéyàwó ní Angola
Manifestação em Luanda: #Paremdematarasmulheres | foto Simão Hossi
Ìfè̩hònúhàn hàn ní Luanda, Angola, pẹ̀lú àmì ìpolongo #Paremdematarasmulheres ní èdè Portuguese, tabí "ẹ yé é pa obìnrin," àwòrán láti ọwọ́ọ Simão Hossi, a lò ó pẹ̀lú àṣẹ.
Nígbà tí wọ́n bá òkú agbẹjọ́rò tí ó jẹ́ ẹni ọdún 26, Carolina Joaquim de Sousa da Silva nínú ilée rẹ̀ ní ọjọ́ 3, oṣù Ọ̀pẹ ọdún 2018, ọkọ rẹ̀ jẹ́wọ́ ọ̀ràn náà, ó sì di èrò àhámọ̀ ẹ̀ka tí ó ń ṣe ìwádìí ìwà ọ̀daràn ti Angola tí a mọ̀ sí SIC.
Láàárín ọ̀sẹ̀ kan náà, ìròyìn ikú obìnrin kan ni ó jáde láti ilé-iṣẹ́ Amóhùn-máwòrán Gbogboògbò orílẹ̀-èdè Angola tí ó ní wípé ọ̀rẹ́kùnrin ìgbà-kan-rí obìnrin náà ni ó gún un pa.
Àwọn ọ̀ràn ìwà ọ̀darànmọràn yìí ti mú ọ̀pọ̀lọpọ̀ àwọn obìnrin ní orílẹ̀-èdè Angola dúró gírígírí, èyí sì fa ìpolongo tuntun kan tí ó ń tako ìjìyà abẹ́lé tí wọ́n pe àkóríi rẹ̀ ní "Ẹ Yé é Pa àwọn Obìnrin" tí Ẹgbẹ́ Ondjango tí ó jẹ́ àjọ ajàfúnẹ̀tọ́ obìnrin tí kì í ṣe ti ìjọba ṣe àgbékalẹ̀ẹ rẹ̀.
Wọ́n ṣe àmúlò Facebook gẹ́gẹ́ bí ohun èlò ìkórajọ wọn, èròńgbà wọn ni láti jẹ́ kí àwọn ènìyàn mọ̀ nípa àwọn ìjìyà obìnrin ní orílẹ̀-èdè Angola:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Àsìkò yìí jẹ́ èyí tí ó le.
Lóòótọ́, fún àwa obìnrin ọ̀pọ̀lọpọ̀ ọjọ́ ni ó le tí ó sì ń dùn èèyàn nítorí pé a ṣì wà ní ipò tí ó jẹ́ pé a máa ń yẹra fún ìjìyà lọ́nà kan tàbí òmíràn.
Láìpẹ́ yìí gan-an pàápàá, ó dunni láti máa kojú àwọn ìhùwàsí tí ó ń jáde lẹ́yìn ọ̀rọ̀ ti Carolina...
Lóòótọ́ ni ìjìyà àwọn obìnrin, ó wà lóòótọ́.
Kì í ṣe ohun tí ó kàn wá lórí àwọn ajàfúnẹ̀tọ́ obìnrin, kì í sì í ṣe ọ̀rọ̀ àgbélẹ̀rọ tàbí ọ̀rọ̀ òfìfo, LÓÒÓTỌ́ NI!
Ó ṣeni láàánú pé ti Carolina kún ìṣirò tí ó ti wà nílẹ̀, ọ̀pọ̀ ọ̀ràn báyìí ti wáyé kí tirẹ̀ ó tó ṣẹlẹ̀ tí àwọn ènìyàn gbọ́ sí, bẹ́ẹ̀ sì ni ẹgbẹẹgbẹ̀rún àwọn ọ̀ràn mìíràn tí àwọn èèyàn ò mọ̀ sí.
Ó jẹ́ ìṣòro kan tí ó ti wà níbẹ̀ lẹ́nu ọ̀nà níwájú wa.
Ó sì jẹ́ ìṣòro tí ó ń ro ti ìbáṣe láàárín tọkọtaya - ìṣòro àtilẹ̀wá ni.
Ètò ìpìlẹ̀ kan wà tí ó ń pàṣẹ tí ó sì ń rẹ àwọn obìnrin sílẹ̀ sí ipò ẹ̀yìn tí èyí sì sọ wọ́n di olùfaragbá ìjìyà lóríṣiríṣi àti ní gbogbo ọ̀nà.
Ètò fífi akọ ṣe olórí yìí tí ó ti kọ́ wa lọ́rùn tipẹ́ tí ọ̀pọ̀lọpọ̀ sì ń kọ̀ pé kò rí bẹ́ẹ̀ - ìyẹn kò sì ṣe é rí - ohun tí ó ń ṣe rè é: ó ń sọni di aláàbọ̀-ara, ó ń ba ayé àwọn obìnrin jẹ́, bẹ́ẹ̀ ló ń pani.
Àwa obìnrin lọ́kọ̀ọ̀kan àti àpapọ̀ọ wa, a máa tẹ̀síwajú láti máa pariwo kí "ẹ yéé pa wá" kí ẹ sì "yéé ṣe wá léṣe."
À ń fẹ́ àwọn òfin tí yóò dáàbò bò wá tí wọn yóò sì kún ojú ìwọ̀n, a fẹ́ àwọn ètò àmúlò gbogboògbò tí yóò mú àpọ́nlé wa lọ sí àwọn ìtàkùrọ̀sọ àti àwọn ìdásílẹ̀.
A fẹ́ àwùjọ tí ẹ̀rù àtijáde ò ti ní bà wá!
A máa tẹ̀síwajú láti béèrè fún àwùjọ tí a óò ti ní òmìnira ti ara, òmìnira ìmọ̀lára, òmìnira ìrìn àti òmìnira ríronú bí a ṣe fẹ́.
A máa tẹ̀síwajú láti béèrè fún àwùjọ tí a ti lè gbáyé pẹ̀lú ààbò tó péye.
Bẹ́ẹ̀, ìpolongo yìí mú èsì tí ó ń takoni wá láti ọ̀dọ̀ àwọn ọkùnrin kan tí wọ́n rí ìdí fún ìdáláre fún ìrúkèrúdò fífi ìyà jẹ obìnrin.
Wọ́n pe ìpolongo wọn ní "Ẹ Yé é Dà Wá," wọ́n gbà pé ìwà ọ̀dàlẹ̀ jẹ́ ìdí tí ó tọ́ láti máa fìyà jẹ obìnrin.
Bíótilẹ̀jẹ́pé èrò wọn ò tí ì máa rinlẹ̀, Olórin Angola, Gill Slows Allen Russell náà sọ̀rọ̀;
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
"Ẹ yé é da ẹlòmíràn, ẹ jọ̀wọ́ a ò fẹ́ aláìṣòdodo aya mọ́.
À ń ké tantan, ẹ̀yin obìnrin bí ẹ kò bá nífẹ̀ẹ́ wa mọ́, ẹ béèrè fún ìtúká kí ẹ tó máa dà wa, ẹ máa lọ.
Onímọ̀ àwùjọ Mbangula Kemba sọ̀rọ̀ tako ojú tí wọ́n fi wo ọ̀rọ̀ yìí, ó tẹnumọ́ọ pé wọn ò gbọdọ̀ fi ìfìyàjẹni yanjú ìṣòro nínú ìgbéyàwó.
Angola fi ìdí òfin tí ó ń de ìfìyàjẹni tí wọ́n mọ̀ sí 25/11 múlẹ̀ ní ọdún 2011 tí ó ń sọ onírúurú ìfìyàjẹni abẹ́lé di ìwà ọ̀daràn ní gbangba.
Síbẹ̀síbẹ̀, ìdájọ́ òfin yìí kò le tó, ìtìmọ́lé ọdún méjì sí mẹ́jọ.
Sizaltina Cutaia, tí í ṣe ajìjàgbara àti ajàfẹ́tọ̀ọ́ obìnrin ní Angola; tí ó jẹ́ ìlúmọ̀ọ́ká fún iṣẹ́ẹ rẹ̀ lórí ẹ̀tọ́ obìnrin béèrè fún ìṣàmúlò òfin náà lórí àwọn gbàgede ìtàkùrọ̀sọ lórí ẹ̀rọ-alátagbà:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Àfikún ọdún ẹ̀wọ̀n kò tó, arábìnrin igbá-kejì Ààrẹ MPLA [Àjọ Àwọn ènìyàn tó fẹ́ ìdásílẹ̀ Angola], Ó nílò kí orílẹ̀-èdè ṣe ìdásílẹ̀ àwọn ìlànà àtilẹ̀wá tí yóò kojú ìpanilára - Àwọn ohun tí wọ́n fara mọ́ ní 2007 nípa àjọsọ ìlànà Maputo ní láti di ṣíṣe.
Bákan náà ni ti èyí, ó nílò kí wọ́n ṣe ìdásílẹ̀ òfin arọ́pò tí yóò mú ẹ̀tọ́ àwọn obìnrin rinlẹ̀.
Lára èyí ni gbogbo òfin tí ó de obìnrin ní ti ìbálòpọ̀ àti ẹ̀tọ́ ọmọ bíbí wà.
Kò sí ìwúlò ìsọ̀rọ̀ tako ìjìyà abẹ́lé kí ó wá di ẹ̀yìn wá kí a máa ṣe ìgbèlẹ́yìn àwọn òfin tí ó fi àṣẹ fún agbófinró láti yẹ̀yẹ́ obìrin ní títì ní ojúmọ́, kò bá ara mu!
Kò wúlò kí a máa sọ̀rọ̀ tako ìjìyà abẹ́lé kí a sì tún máa gbèlẹ́yìn àṣàrò ìnáwó tí kò ní ṣe ààbò ètò àwùjọ, ìṣúná àìtó tí gbogbo wa mọ̀ pé ipa òdì ni ó ń kó nínú ayé àwọn obìnrin.
Ó ṣe pàtàkì kí a fi ọgbọ́n kún àwọn ọ̀rọ̀ náà pẹ̀lú ṣíṣe gidi.
Ẹ fi owó yín sí ibi tí ẹnu yín wà.
# ẹyéé pa àwọn obìnrin
Ajàfẹ́tọ̀ọ́ obìnrin Cecelia Kitombé sọ̀rọ̀ sí àwọn tí ó ń ṣe àtìlẹyìn ìbáṣepọ̀ tí ó níyà nínú:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Lára wa tí à ń tẹnumọ́ ọn pé ó pọ̀jù [láti sọ̀rọ̀ síta tako ìjìyà Abẹ́lé] náà ni ẹni tí ó ń gba àwọn ọmọbìnrin, arábìnrin àti ìbátan lóbìnrin níyànjú láti máa fi ara da ìbáṣepọ̀ tí ó ń pani lára pẹ̀lú ọ̀rọ̀-ẹ̀tàn pé ọ̀rọ̀ tọkọtaya ò ṣe é dá sí, àwọn mìíràn á ní kí o tẹ̀síwajú bẹ́ẹ̀, bí ọ̀rọ̀ lọ́kọláya ṣe rí nìyẹn...
Àwọn kan tilẹ̀ rò pé obìnrin lè ṣe gbogbo nǹkan, ṣùgbọ́n wọn ò gbọdọ̀ gbàgbé "ojúṣe" wọn.
Ẹ yéé pa wá!!!
Bí àpamọ́ àlọ́ àti ìtàn àtọwọ́dọ́wọ́ ṣe mú ọ̀rọ̀ àyíká di mímọ̀ ní Mekong
Adágún omi Mekong. Àwòrán tí a mú láti Ibùdó-ìtàkùn-àgbáyé iṣẹ́ Ìtàn Àwọn Ènìyàn.
A lò ó pẹ̀lú àṣẹ.
Ní ọdún 2014, ogunlọ́gọ̀ ìbílẹ̀ ní Mekong bẹ̀rẹ̀ sí ní í ṣe àkọsílẹ̀ àwọn àlọ́ àti ìtàn àtọwọ́dọ́wọ́ọ wọn pẹ̀lú ìrànlọ́wọ́ ẹgbẹ́ aṣèwádìí kan tí ó ń ṣe àyẹ̀wò fínnífínní sí bí ìtàn wọ̀nyí ṣe lè ṣe ìrànwọ́ tí yóò tú àṣìírí ìmúdìbàjẹ́ àyíká tí àwọn iṣẹ́ ńláǹlà ń fà ní agbègbè náà.
Mekong jẹ́ ọ̀kan nínú àwọn odò ńlá Ásíà tí ó ṣàn gba orílẹ̀-èdè mẹ́fà: China, Myanmar, Thailand, Laos, Cambodia, àti Vietnam.
Ó ní ọ̀pọ̀lọpọ̀ ọrọ̀ ìṣẹ̀dá abẹ̀mí àti ewéko tí ó jẹ́ ohun ìsayéró fún ẹgbẹẹ̀gbẹ̀rún àgbẹ̀ àti apẹja.
Ní ọdún díẹ̀ sẹ́yìn, ọ̀pọ̀lọpọ̀ iṣẹ́ ńláǹlà bíi kòtò ìdarí-omi ṣíṣàn fún Ìpèsè Iná Mànàmáná ti lé àwọn olùgbé jìnà ó sì ń ṣe àkóbá fún nnkan ìṣẹ̀dá odò náà.
Ọ̀kanòjọ̀kan ìfẹ̀hónúhàn kò ṣe nǹkan kan, àwọn iṣẹ́ ìdarí-omi ṣíṣàn ṣì ń lọ, pàápàá jù lọ ní Laos àti Thailand.
Pẹ̀lú àjọṣepọ̀ Mekong Watch, ẹgbẹ́ kan ní Jápáànì ń jà fún ìdàgbàsókè ní agbègbè náà, ọ̀pọ̀lọpọ̀ àwọn àgbà ní Mekong ti bẹ̀rẹ̀ sí ní ṣe àkọsílẹ̀ àlọ́, ìṣẹ̀lẹ̀ àti ìtàn àtọwọ́dọ́wọ́ọ wọn tí ó ní íṣe pẹ̀lú ìṣẹ̀dá.
Mekong Watch gbàgbọ́ wípé àwọn ìtàn wọ̀nyí "ti kó ipa ribiribi ní ti ìdáàbò ìṣẹ̀dá nípa dídẹ́kun ìwà àìbìkítà fún ọrọ̀ ìṣẹ̀dá."
Mekong Watch sọ wípé ohun ìṣẹ̀dá nìkan kọ́ ni a ní láti dáàbò bò àmọ́ àti àwọn "nǹkan àjogúnbá tí-a-kò-le-è-rí-dìmú" tí a lè pín àti rí lò.
Toshiyuki Doi, olùdámọ̀ràn àgbà fún Mekong Watch, ní èyí láti sọ:
Ó pọn dandan fún wa láti ka ìtàn àwọn ènìyàn Mekong kún, kí a dá wọn mọ̀, àti bọ̀wọ̀ fún wọn, papàá jù lọ ní òde òní tí wọ́n ti ń pàdánù àyè wọn ní ìrọ́pò ilé iṣẹ́ oníròyìn ìgbàlódé, tí wọn kò sì fi àjogúnbá lé ìran tí ó ń bọ̀ lọ́wọ́.
Àwọn agbègbè ní Mekong níbi tí àwọn oníṣẹ́-ìwádìí ti ṣe iṣẹ́. 1. Kmhmu" ní àríwá àti àárín gbùngbùn Laos;; 2. Siphandon ní gúúsù Laos; 3. Akha ní àríwá Thailand; 4. Thai So atí Isan ní àríwá-ìwọ̀-oòrùn Thailand; 5. Bunong ní àríwá-ìwọ̀-oòrùn Cambodia.
A lò ó pẹ̀lú àṣẹ.
Ẹgbẹ́ náà ṣe gudugudu méje yàyà mẹ́fà kí ó tó kó oríṣiríṣi ìtàn 102 jọ ní Cambodia, Laos, àti Thailand.
A ṣe àkọsílẹ̀ àwọn ìtàn wọ̀nyí, dà á kọ sílẹ̀ sínú ìwé, àti ìtúmọ̀ ìtàn sí àwọn èdè orílẹ̀ Thailand, Laos, àti Cambodia kí ó tó kan ẹ̀da ti èdè Gẹ̀ẹ́sì.
Mekong Watch tẹ àwọn ìtàn wọ̀nyí jáde sórí ìwé ìròyìn pélébé àti sórí ẹ̀rọ ayárabíàṣá, wọ́n sì tún lò ó ní ìdánilẹ́kọ̀ọ́ nípa àyíká ní àwọn ìlú náà.
Láti ìparí ọdún 2016, a ti fi ìtàn àwọn ènìyàn ṣe ìdánilẹ́kọ̀ọ́ àyíká fún àwọn èwe ní ìgbèríko Laos àti Thailand.
A ti ṣe àgbékalẹ̀ ìdánilẹ́kọ̀ọ́ ní ilé-ìwé àti ní ìlú ìbílẹ̀ láti tọ́ àwọn èwe sọ́nà, àti àwọn àgbà nígbà mìíràn, láti ṣe àkọsílẹ̀ ìtàn ẹnu àwọn àgbàlagbà, fi ìtàn náà kọ́gbọ́n, àti láti sọ wọ́n di kíkà.
Àpẹẹrẹ ìdánilẹ́kọ̀ọ́ kan ni ìtúnsọ àlọ́ "Òwìwí àti Àgbọ̀nrín" àwọn aráa Kmhmu ní àárín gbùngbùn àti àríwá Laos.
Àlọ́ náà dá lóríi òwìwí tí kò ríran ní ọ̀sán nítorí ó yan àgbọ̀nrín jẹ.
Níbi ìdánilẹ́kọ̀ọ́ kan, a bi àwọn èwe tí ó kópa:
"Irúfẹ́ ẹranko wo ni a bá nínú àlọ́ náà?,"
"Ǹjẹ́ a lè rí àwọn ẹranko wọ̀nyí ní abúlée yín bí?," àti
"bóyá àwọn ẹranko wọ̀nyí ti dínkù sí ti ìgbà kan, kí ni ìwọ rò wípé ó ti ṣẹlẹ̀?"
Lẹ́yìn èyí, a gba àwọn akópa ní ìyànjú láti so àlọ́ náà mọ́ ìdìbàjẹ́ àyíká ní ìlúu wọn.
Ní agbègbè Champasak, gúúsù Laos, ìtàn àtọwọ́dọ́wọ́ọ ẹranko omi tí ó ti ń dínkù Irrawaddy dolphin àti ẹyẹ Sida ni a ń lò fi ṣe àpèjúwe bí iṣẹ́ ìdarí-omi-ṣíṣàn ṣe ń ṣe àkóbá fún ẹja inú odò Mekong.
Àlọ́ mìíràn láti gúúsù Laos ní àwọn ìlànà tí ó kọ́ni nípa ìmọrírìi ìbójútó ọrọ̀ ìṣẹ̀dá:
A ṣe àkọsílẹ̀ àlọ́ Orí Erinmi ní ọjọ́ 16, oṣù Belu, ọdún 2014, ní etídò Songkran ní àríwá-ìwọ̀-oòrùn Thailand.
Mun Kimprasert, ẹni ọdún 68. ni asọ̀tàn, Mekong Watch ló ni àwòrán, a lò ó pẹ̀lú àṣẹ.
Ní ìgbà kan, ológun kan wọ inú igbó iwin kan.
Ó ṣe alábàápàdé ọ̀pọ̀lọpọ̀ ewé kátabá níbẹ̀ ó sì ṣẹ́ wọn.
Àmọ́ ṣá, bí ó ti fẹ́ẹ́ jáde nínú igbó náà, ọ̀nà dí mọ́n ọn ní ojú, kò sì mọ ọ̀nà mọ́.
Nítorí wípé ó ṣẹ́ ewé kátabá tí ó pọ̀ ju èyí tí ó lè lò lọ ni kò fi mọ ọ̀nà mọ́n.
Ó wá ọ̀nà títí kò rí.
Ẹ̀rí-ọkàn bẹ̀rẹ̀ sí ní jẹ́ ẹ fún ohun tí ó ṣe, ó pinnu láti dá àwọn ewé kátabá náà padà sí ibi tí ó ti gbé ṣẹ́ ẹ.
Wéré tí ó sọ ọ́ sílẹ̀, logan ni ó rí ọ̀nà ní iwájúu rẹ̀.
Ní àríwá Thailand, àlọ́ àwọn aráa Akha kan nípa ìpilẹ̀ṣẹ̀ swing tí ó sọ iṣẹ́ takuntakun ìfaraẹnisílẹ̀ t'ẹ̀gbọ́ntàbúrò tí ó mú ayé rọrùn.
Ní àríwá ìwọ-oòrùn Thailand, àlọ́ kan tí ó dá lórí Ta Sorn tí Tongsin Tanakanya sọ ṣe ìgbélárugẹ ìṣọ̀kan láàárín aládùúgbò ní ìlú iṣẹ́ àgbẹ̀.
Ìtàn mìíràn ṣe ìrántí bí pípa àgbànrere kan ṣe fa iyọ̀ títà ní apá orílẹ̀-èdè yìí.
Ní Bunong, tí ó wà ní àríwá ìwọ-oòrùn Cambodia, àwọn àlọ́ tí ó sọ nípa ètùtù fún àtúnṣe sí ìgbéyàwó tí kò ní adùn àti ètùtù ìfọ́nrúgbìn àti ìkórè tí Khoeuk Keosineam jẹ́ asọ̀tàn.
Bákan náà ni ìtàn àtọwọ́dọ́wọ́ọ erin tí Chhot Pich sọ ṣe àfihàn bí àwọn òrìṣà ṣe sọ àwọn ará abúlé tí ó fi májèlé sí inú odò di erin.
Ó sọ ìdí tí ó fi rọrùn fún erin láti máa gbé pẹ̀lú àwọn ènìyàn àmọ́, lẹ́yìn ọ̀pọ̀lọpọ̀ ìran, wọ́n gbàgbé ìpìlẹ̀ wọn, wọ́n lọ ń gbé nínú igbó.
Hea Phoeun ti abúlé Laoka, Senmonorom, agbègbè Mondulkiri ní Cambodia ń ṣàlàyé ètùtù ìgbéyàwó tí kò ládùn ní abúlé.
Àwòrán láti ọwọ́ọ Mekong Watch, a lò ó pẹ̀lú àṣẹ.
Fún Mekong Watch àti àwọn agbègbè ní ìlú náà tí àkóbá ti bá, ìpamọ́ àwọn ìtàn wọ̀nyí ṣe kókó nínú ìpolongo ìkọjú-ìjà sí àwọn iṣẹ́ tí yóò lé ẹgbẹẹgbẹ̀rún olùgbé Mekong kúrò ní ilée wọn:
Ìtàn wọ̀nyí lè di ìdánimọ̀ọ wọn gẹ́gẹ́ bí ọmọ ìlú àti ìbáṣepọ̀ t'ó dán mánrán pẹ̀lú àyíká.
Nípasẹ̀ẹ ìtàn, ìlú yóò wá ọ̀nà ìgbàmọ́ra àti/tàbí ìkọjú-ìjà sí ìyípadà tí ó ń ṣẹlẹ̀ ní odò Mekong.
Mọ àwọn òǹdíje sí ipò ààrẹ Nàìjíríà ọdún 2019
Àwọn òǹdíje sí ipò ààrẹ Nàìjíríà ọdún 2019 [Àkópọ̀ àwòrán láti ọwọ́ọ Nwachukwu Egbunike].
Nàìjíríà, orílẹ̀-èdè tí ó ní ènìyàn tí ó pọ̀ jù ní Ilẹ̀-Adúláwọ̀, yóò di ìbò ipò ààrẹ ní ọjọ́ 16, oṣù 2019.
Bí-ó-ti-lẹ̀-jẹ́-wípé àwọn òǹdíje sí ipò ààrẹ t'ó 73, eré Àpáta Agbára - ibùjókòó ààrẹ orílẹ̀-èdè Nàìjíríà - yóò wáyé ní àárín-in ẹgbẹ́ olóṣèlú méjì tí ó ti ń figagbága ní ọjọ́ tí ó ti pẹ́ àti àwọn òǹdíje tí a pè ní "agbára ìkẹta," ìyẹn àwọn ẹgbẹ́ a ṣẹ̀ṣẹ̀ dé sínú ìṣèlú orílẹ̀-èdè Nàìjíríà.
Muhammad Buhari, Ààrẹ orílẹ̀-èdè Nàìjíríà. Creative Commons.
Ẹgbẹ́ méjèèjì tí ó gbajúmọ̀ jù lọ, Ìpéjọ Ìlọsíwájú Gbogboògbò APC àti Ẹgbẹ́-olóṣèlú Ìjọba-àwa-arawa PDP, láì ṣe àní-àní, yóò tari òǹdíje wọn sí gbangba wálíà:
Muhammadu Buhari
Ààrẹ lọ́wọ́lọ́wọ́ tí ó jẹ́ òǹdíje lábẹ́ àsíá APC, Buhari ló jáwé olúborí nínú ìbò ààrẹ ti ọdún 2011 tí ààrẹ ìgbà kan Goodluck Jónátánì sí pàdánù.
Nítorí irú ènìyàn tí Buhari ń ṣe àti èrò wípé yóò gbógun ti ìjẹgúdújẹrá àti ìgbáwọlẹ̀ ẹgbẹ́ afẹ̀míṣòfò Boko Haram ni àwọn ará ìlú fi gbé e sórí àlééfà.
Síbẹ̀, lábẹ́ ìṣàkóso rẹ̀, ààbò ẹ̀mí kò sí pẹ̀lú ìkọlù láàárín darandaran àti àgbẹ̀ bí àwọn darandaran láti àríwá ṣe ń wọ gúúsù láti wá koríko fún ẹran ọ̀sìn-in wọn.
Bákan náà, ẹ̀tọ́ ọmọnìyàn ti wó lulẹ̀ nínú ìṣàkóso ìjọba rẹ̀, pẹ̀lú àìjẹ̀yà àti ìṣowó-ìlú-mọ̀kumọ̀ku ní ibi gíga nínú ìjọba.
Atiku Abubakar [Àwòrán Ibùdó-ìtàkùn-àgbáyé Ilé-iṣẹ́ ìpolongo].
Atiku Abubakar
Abubakar ni igbá-kejì ààrẹ ìgbà kan àti òǹdíje lábẹ́ àsíá PDP.
Ó ti gbìyànjú sẹ́yìn láti di ààrẹ àmọ́ orí kò ṣe ní oore.
Bíótiwùkíórí, ìpolongo rẹ̀ jẹ́ ìgbàwọlé nítorí ìparí ìjà tí ó wà ní àárín òun àti ọ̀gáa rẹ̀, Ààrẹ ìgbà kan rí Olusegun Obasanjo - tí ó sọ wípé ìṣàkóso ìjọba Buhari kùnà.
Gẹ́gẹ́ bí amúgbálẹ́gbẹ̀ẹ́, Abubakar ni ó ṣe bònkárí ìsọhun-ìjọba-di-àdáni àti títa ọ̀kẹ́ àìmọye ilé iṣẹ́ tí ó jẹ́ ti ìjọba tí kò pa owó sí àpò ìjọba.
Àwọn mìíràn tí ó ní ìrètí sí ipò ààrẹ Nàìjíríà ni:
Oby Ezekwesili [Àwòrán tí àwọn alágbèékalẹ̀ ìpolongo tari síta]
Obiageli [Oby] Ezekwesili
Ezekwesili, obìnrin kan ṣoṣo tí ó ń du ipò nínú eré ìbò sísá ti ọdún tí a wà yìí, ti ṣe mínísítà ọrọ̀ líle inú-ilẹ̀ àti ètò ẹ̀kọ́ ní àsìkò ìjọba Olusegun Obasanjo ní àárín ọdún 1999 sí 2007.
Ó sì ti ṣe amúgbálẹ́gbẹ̀ẹ́ ààrẹ Ilé ìfowópamọ́ Àgbáyé ẹ̀ka ti Ilẹ̀ Adúláwọ̀ ìgbà kan láti oṣù Igbe ọdún 2007 sí oṣù Igbe ọdún 2012.
Ezekwesili ti ṣe bẹbẹ nínú akitiyan ìdásílẹ̀ àwọn akẹ́kọ̀ọ́-bìnrin 200 tí ọmọ ẹgbẹ́ afẹ̀míṣòfo Ẹlẹ́sìn ìmale jí gbé ní ọdún 2014.
Ó jẹ́ ọ̀kan lára olùdásílẹ̀ Ìpolongo #BringBackOurGirls (BBOG).
Bákan náà ni ó jẹ́ òǹdíje sí ipò ààrẹ ní abẹ́ ẹgbẹ́ olóṣèlú Allied Congress Party ti Nàìjíríà.
Kingsley Moghalu [Àwòrán láti ibùdó ìpolongo].
Kingsley Moghalu
Moghalu jẹ́ onímọ̀ nínú ìdókòwò àgbáyé àti òfin gbogbo ènìyàn ní ilé ìwé Òfin àti Ọgbọ́n Fletcher ní Ifásitì Tufts ní Massachusetts, USA.
Moghalu ti ṣiṣẹ́ rí ní United Nations láti ọdún 1992 sí 2008.
Ó ti ṣe igbá-kejì gómìnà Ilé Ìfowópamọ́ Àgbà ti Nàìjíríà láti ọdún 2009 sí 2014, níbi tí "ó ti tukọ̀ ọ àwọn àgbà iṣẹ́ àtúnṣe nínú ètò ìkówóoamọ́ orílẹ̀ èdè Nàìjíríà lẹ́yìn ìgbà tí ọrọ̀ Ajé àgbáyé ti ṣe òjòjò tán."
Òun ni òǹdíje ní abẹ́ àsíá Ẹgbẹ́ Olóṣèlú Ìtẹ̀síwájú Ọ̀dọ́ - YPP.
Ọmọ́yẹlé Sowóre [Àwòrán ìfọ̀rọ̀wánilẹ́nuwò ní orí CNBCAfrica, ní ọjọ́ 13, oṣù Ọ̀pẹ, ọdún 2018].
Omoyole Sowore
Sowore ni olùdásílẹ̀ àti atẹ̀wéjáde SaharaReporters (SR), ilé-iṣẹ́ oníròyìn aṣèwádìí orí-ayélujára.
SR ni à ń pè ní Wikileaks Ilé Adúláwọ̀.
Ajà-fún-ẹ̀tọ́-ọmọnìyàn yìí ń jáde lábẹ́ àsíá African Action Congress.
Aré ti ń lọ fún ọjọ́ iwájú orílẹ̀ èdè Nàìjíríà
Buhari àti Abubakar ni afigagbága ìdíje ìbò aré yìí.
Àwọn méjèèjì ti ń figagbága nínú ìbò Nàìjíríà ní ọjọ́ tí ó ti pẹ́.
Ní ọ̀nà kejì, Ezekwesili, Moghalu, Sowore, àwọn "agbára ìkẹ́ta," jẹ́ ẹgbẹ́ tí ó ń wọ inú ètò ìṣèlú fún ìgbà àkọ́kọ́.
Iṣẹ́ ìṣàkóso Buhari ọdún mẹ́ta ni yóò gbè é lẹ́yìn àti pé yóò bá ìfi Nàìjíríà sí ipò olú orílẹ̀-èdè tí ìṣẹ́ ti pọ̀ jù.
Ìwé ìròyìn Punch ṣe ìfojúsùn "ìpèsípò" gẹ́gẹ́ bí "àìròtẹ́lẹ̀ " àti pé ó ti pín ìlú yẹ́bẹyẹ̀bẹ.
Ètò ìgbógunti ìwà àjẹbánu rẹ̀ fì sí ẹ̀gbẹ́ kan.
Ìgbésẹ̀ tí ó gbé láì pẹ́ yìí láti ṣe ìgbẹ́jọ́ Adájọ́ Àgbà orílẹ̀ èdè - tí ó ti sún mọ́ ìbò ààrẹ - ni Àjọ Adájọ́ orílẹ̀ èdè Nàìjíríà Nigerian Bar Association pè ní "àwòṣe ìkọlù ní lemọ́lemọ́ ní orí àwọn àgbà ẹ̀ka ìjọba méjèèjì tí-kò-gbáralé ìjọba" ní abẹ́ ìṣàkóso Buhari.
Abubakar, ní ọ̀nà kejì, ń dúró lórí "ìgbẹ́kẹ̀lé" àwọn "ẹgbẹlẹmùkù okòwò tí ó ní èrè lóríi rẹ̀ ."
Bíótiwùkíórí, ó ní láti bá agbára ìwàlóríoyè afigagbága rẹ̀ takọ̀ngbọ̀n.
Ẹni yòówù tí ó bá gbégbá-orókè nínú ìdíje sí ipò ààrẹ ọdún 2019 ní iṣẹ́ ìmúgbòòrò ọrọ̀ Ajé, ààbò ní àárín ìlú, àtúntò agbára àti ìmúkárí agbára, àti ìṣèlú elẹ́yàmẹyà làti ṣe.
Fún ìyọsọ́tọ̀ tí wọ́n yọ òun nìkan láti yẹ ara rẹ̀ wò ní ilé ìtajà ìgbàlódé kan ní Serbia, gbajúgbajà ìràwọ̀ òṣèré orí-ìtàgé Roma fi ẹ̀sùn ìwà elẹ́yàmẹyà kan ilé ìtajà náà
Nataša Tasić Knežević, photo by Dzenet Koko, used with permission.
Ìràwọ̀ òṣèré orí-ìtàgé ìlú Serbia Nataša Tasić Knežević, àwòrán láti ọwọ́ọ Dzenet Koko, a lò ó pẹ̀lú àṣẹ.
Àwọn gbàgede ìtàkùrọ̀sọ ẹ̀rọ-alátagbà ìlú Serbia gbaná lẹ́yìn tí olórin àti òṣèré ìbílẹ̀ Nataša Tasić Knežević, tí ó jẹ́ ọmọ bíbí ilẹ̀ Roma fi ẹ̀sùn kan ilé ìtajà-ìgbàlóde kan tí ó wà ní ìgboro Novi Sad fún ìwà ìyàsọ́tọ̀ ẹ̀yà nínú ìgbóhùnsáfẹ́fẹ́ ojú-ẹsẹ̀ kan lórí Facebook.
Nínú fídíò náà, tí ó gbé-sórí-áfẹ́fẹ́ ní ọjọ́ 29, oṣù Ọ̀pẹ lẹ́yìn tí ìṣẹ̀lẹ̀ náà ṣẹ̀, arábìnrin Tasić Knežević ṣàlàyé pé bí òun ṣe ń jáde síta nínú ilé ìtajà ńlá náà pẹ̀lú ọ̀pọ̀ àwọn òǹrajà mìíràn ni ẹ̀rọ adènà àfọwọ́rá dún.
Bí àwọn ènìyàn yòókù ṣe ń jáde síta, àwọn ẹ̀ṣọ́-aláàbò ilé ìtajà náà ní kí ó dúró tí wọ́n sì tẹ̀síwajú láti yẹ ara rẹ̀ wò ní gbangba tí àwọn òǹwòran bẹ̀rẹ̀ sí í fi ṣe yẹ̀yẹ́.
Ìwé orin, ìwé àti àpò-àpawómọ́-ìléwọ́ ni wọ́n rí nínú àpò-àgbékọ́yìn-in rẹ̀.
Ní ìbẹ̀rẹ̀ oṣù Ṣẹẹrẹ ọdún 2019, fídíò náà dédé pòórá pẹ̀lú àlàyé ránńpẹ́ nípa arábìnrin Knežević.
Bíótilẹ̀jẹ́pé kòì tíì wá sí gbangba kí ó ṣàlàyé ohun tí ó ṣẹlẹ̀, àwọn ẹlòmíràn ń sọ pé fúnra rẹ̀ ni ó yọ ọ́ kí ọ̀ràn tó wà nílẹ̀ lè tán bọ̀rọ̀.
Láàárín ọjọ́ díẹ̀, àwọn ènìyàn tí ó tó bíi ẹgbẹ̀rún 60 ti wo fídíò rẹ̀, tí wọ́n sì pín in lọ́nà 350, tí ó sì gba èsì tí ó tó 700.
Ilé-iṣẹ́ Ìkóròyìnjọ Orí-ayélujára Olómìnira Bulka ni ó kọ́kọ́ ro ìyìn ìṣẹ̀lẹ̀ náà ṣáájú àwọn ilé-iṣẹ́ ìròyìn Bulka mìíràn.
Akọrin-olóhùn-òkè ni arábìnrin Tasić Knežević ní Gbọ̀ngan Eré-ìtàgé ti orílẹ̀-èdè Serbia tí ó wà ní Novi Sad, ìlú kejì tí ó tóbi jù lọ ní orílẹ̀-èdè náà.
Tẹ́lẹ̀ rí, ó ṣiṣẹ́ ní Belgrade Atelje 212.
Ó tún jẹ́ akọrin-ṣeré àti àdánìkànkọrin tí ó gbajúmọ̀, ó sì máa ń kọ orin àdánìkànkọ nípa àṣà Roma tí ó jẹ́ orírun rẹ̀.
Nínú fídíò náà, arábìnrin Knežević sọ pé alábòójútó ilé ìtajà náà bẹ̀bẹ̀ lẹ́yìn tí òun ṣe àròyé nípa ìwọ̀sí náà, ṣùgbọ́n pé inú òun kò dùn sí bí àwọn èrò tí ó pé jọ lé òun lórí ṣe yẹ̀yẹ́ òun.
Ó ní ọkùnrin àgbàlagbà kan pariwo pé kí wọ́n "kó pàǹtí yẹn jáde," ìyẹn túmọ̀ sí wípé kí àwọn òṣìṣẹ́ ó ju òun jáde síta nínú ilé ìtajà náà nítorí pé òun jẹ́ ọmọ ìbílẹ̀ Rome.
"A mọ ẹni tí ó fẹ́ràn láti máa jalè níbí" jẹ́ gbólóhùn kan láti inú eré "Ta ni ó ń kọrin níbẹ̀ yẹn!" nípa àwọn ìṣẹ̀lẹ̀ tí ó ń ṣẹlẹ̀ ní ọjọ́ 5, oṣù Èbìbí ọdún 1971.
Lẹ́yìn ọdún 77, èyí [èrò ìyàsọ́tọ̀] ò tí ì kúrò ní ìrònúu wa.
Ilé-iṣẹ́ [tí ó ni ilé ìtajà Maxi] náà jẹ́ ti àwọn Dutch-Belgian ṣùgbọ́n àwọn ènìyàn-an wa ni àwọn òṣìṣẹ́ẹ wọn!
Ohun ìtìjú! Àtìlẹyìn fún obìnrin gidi àti òṣèré yìí @NatasaTasicKnez.
"Ta ni ó ń kọrin níbẹ̀ yẹn?" jẹ́ eré Yugoslavia ayé ìgbà 1980 tí ó sì di ipò ẹgbẹ́-ìmùlẹ̀ láàárín àwọn Balkan.
Nínú ìtàn náà, wọ́n ṣèṣì fẹ̀sùn olè kan àwọn olórin Roma méjì, orí ni ó kó wọn yọ lọ́wọ́ ìjìyà láìsí ìdájọ́.
Ilé-iṣẹ́ tí ó ni ilé ìtajà-ìgbàlóde Maxi, Delez Srbija, ṣe àgbéjáde àkọsílẹ̀ ìtúúbá lọ́jọ́ kan náà.
Ó sọ pé àwọn "gbàgbọ́ pé èyí á wà bí ìṣẹ̀lẹ̀ ìyàsọ́tọ̀ tí ó mú ìfura ẹni tí kò yẹ dání pé irú ìṣẹ̀lẹ̀ bẹ́ẹ̀ ò ní wáyé mọ́ lọ́jọ́ iwájú.
Ilé-iṣẹ́ náà fi kún un pé àwọn á ṣe ìdánilẹ́kọ̀ọ́ fún àwọn òṣìṣẹ́ wọn lórí bí a ṣe ń hùwà bí wọ́n bá fura sí olè jíjà.
Ní ọjọ́ kejì, Miloš Nikolić tí ó jẹ́ adarí ọ́fíìsì tí ó ń ṣe àfikún Novi Sad mọ́ Roma sọ̀rọ̀ tako ìṣẹ̀lẹ̀ náà.
Ó ní; gbogbo ìwádìí tí wọ́n ṣe fi hàn pé àwọn ará Roma lọ́kùnrin lóbìnrin ni ẹ̀yà tí a yà sọ́tọ̀ jù lọ ní orílẹ̀-èdèe wa.
A ní láti ṣiṣẹ́ pọ̀ láti yí i padà!
Ní 31 oṣù Ọpẹ, Igbá-kejì Alákòóso Ìgbìmọ̀ Ìjọba àti Ààrẹ Àjọ-tí-ó-ń-fètò-sí Ìmúdọ́gba Akọ-àtabo ní àwùjọ, Zorana Mihajlović náà sọ̀rọ̀ tako àwọn òṣìṣẹ́ ilé ìtajà Maxi pé "ìwà ìbanilórúkọjẹ́ ni wọ́n hù àti pé wọ́n jẹ̀bi.
Kò sọ̀rọ̀ nípa àwọn ohun tí ó yẹ kí wọ́n ṣe sí ìyàsọ́tọ̀ àwọn ọmọ Roma ní Serbia.
Bíótilẹ̀jẹ́pé ó dàbí ẹni pé arábìnrin Knežević ti yọ ara rẹ̀ kúrò lórí Facebook, bóyá láti lè jẹ́ kí ọ̀ràn náà ó silẹ̀, ó fi àlàyé-nípa-ara rẹ̀ orí Twitter sílẹ̀.
Ní alẹ́ ọjọ́ tí ó ṣíwájú Ọdún Tuntun, ó fi àtẹ̀jáde ṣókí sọ nípa ìṣẹ̀lẹ̀ náà.
Ẹ̀yin ọ̀rẹ́ẹ̀ mi ọ̀wọ́n, ìṣẹ̀lẹ̀ tí kò dùn mọ́ni nínú kan ṣẹlẹ̀ ní ọjọ́ mélòó kan sẹ́yìn, ṣùgbọ́n mo nírètí pé irú ìṣẹ̀lẹ̀ náà á pín pẹ̀lú ọdun 2018 àti pé irú ìṣẹ̀lẹ̀ bẹ́ẹ̀ ò ní wáyé mọ́.
Ẹ jẹ́ kí a jẹ́ ènìyàn ẹlẹ́ran ara, ohun tí ó dára jù ní ayé yìí nìyẹn. <3
Ìjà láàárín ìràwọ̀ akọrin soca Trinidad àti Tobago jẹ́ àmì tí ó dára fún orin àtijọ́
Ìràwọ̀ akọrin soca ìlú Trinidad Machel Montano ń ṣeré ní Àjọ̀dún OVO ní Toronto ní ọdún 2016. ÀWÒRÁN: The Come Up Show (CC BY-ND 2.0)
Gbólóhùn asọ̀ láàárín ẹni méjì ní ọ̀nà àrà tí ó gbà di ìjà ìgboro - papàá nínú iṣẹ́ orin kíkọ.
Ìjà mo jù rẹ́ lọ láàárín àwọn ọ̀jẹ̀ bíi ti Kanye West àti Taylor Swift àti ọmọ Jamaica Mavado àti Vybz Kartel, títí kan ìjà ìbílẹ̀ ọdún 2004 ní àárín-in akọrin soca ìlú Trinidad méjì Destra àti Denise Belfon, ìjà mo jù ọ́ lọ àwọn gbajúgbajà sábà máa ń já sí ìpolongo fún akọrin àti orin wọn.
Wàyí, ọpẹ́ fún asọ̀ tí ó wà ní àárín-in akọrin adìde Trinidad àti Tobago méjì Machel Montano àti Neil "Iwer" George, orin soca wọ ìròyìn fún ìgbà àkọ́kọ́ ní ọdún 2019.
Ayẹyẹ ijó ìta-gbangba ọlọ́dọọdún Trinidad àti Tobago tí ọdún yìí wáyé ní ọjọ́ 4 àti 5 oṣù Ẹrẹ́nà, tí ó sì jẹ́ àkókò fún orin soca.
Ọ̀jẹ̀ olórée soca bíi Montano àti George ti gba ìpè láti ṣeré níbi ètò ijó ìta-gbangba kí ọjọ́ ó tó kò rárá.
Wọn yóò gbé orin tuntun jáde ní ìpalẹ̀mọ́ fún ẹni tí yóò gbégbáorókè nínú ìdíje Ìwọ́de Ojúná, tí ó ń gbé ẹ̀bùn owó sílẹ̀ fún akọrin tí a bá kọ orin rẹ̀ jù lọ nínú Ijó ìta-gbangba.
Àwòrán ìràwọ̀ akọrin soca ti Trinidad Iwer George ní Ìdápadà Fête ní Toronto ní ọdún 2018 tí a mú láti fídíò orí Vimeo.
Àwọn olólùfẹ́ẹ orin Soca ṣe àkíyèsí àròyé ọ̀tẹ̀ láàárín-in akọrin méjèèjì nígbà tí George gbé orin àkọ́ṣe ọdún 2019 jáde, "Ìwọ́de Ojúná Bacchanal 2."
Orin náà kò fi igbákanbọ̀kan nínú nípa ìkùnsínú tí ó wà nílẹ̀ látàrí ìpàdánù ìfigagbága ọdún 2018 tí Montana jáwé olúborí.
Orin rẹ̀ tí a pè ní "Savannah," bá ti ẹnìkejì figagbága, ṣùgbọ́n Montana tí pàdí-àpò-pọ̀ pẹ̀lú ògbóǹtarigi akọrin soca Superblue wọ́n sì ṣe àgbéjáde "Soca Kingdom," tí ó gba oyè orin Ìwọ́de Ojúná ọdún 2018.
Iye ìgbà 336 ni a kọ orin "Soca Kingdom," a sì kọ "Savannah" fún iye ìgbà 140.
Ìpàdánù oyè yìí ni ó fa ìbínú ní ìta-gbangba, George fi orin fẹ̀sùn kan "jàndùkú soca" - ìyẹn àkójọpọ̀ òṣìṣẹ́ ilé iṣẹ́ agbóhùnsáfẹ́fẹ́ àti olùdaríI wọn - fún ìpàdíàpòpọ̀ tí ó mú wọn kọ orin "Soca Kingdom" ní àsìkò ìdájọ́ láti yan ẹni tí ó jáwé olúborí.
Ó kọrin:
Lórí ìtàgé ni eré tí ó kàn-án wà, àwọn DJ àti wọn ń kọ "Savannah"
Ṣùgbọ́n nígbà tí àwọn jàndùkú dé, wọ́n sún láti "Savannah" sí "Kingdom"
Wọ́n pawọ́pọ̀ láti borí ìjà ńlá náà... lọ́dún yìí ẹ ní láti pawọ́pọ̀ pẹ̀lú Jésù Kristì ọmọ Màríà
Nínú ẹ̀dà orin náà mìíràn , George fi ẹ̀sùn kan Montana pé ó ń "sọ ọ̀rọ̀ àlùfànṣá" sí òun, ó sì fi ẹnu tẹ́ oyè ọ̀mọ̀wé tí Montano ṣẹ̀ṣẹ̀ gbà ní Ifásitì Trinidad àti Tobago látàrí ipa tí ó kó ní ti ìgbélárugẹ orin soca.
Kò pẹ́ tí a gbé orin George jáde, Montano fèsì pẹ̀lú orin tí a pe àkọlée rẹ̀ ní "Dr. Mashup," nínúu rẹ̀ ni ó ti sọ màdàrú tí wọ́n ṣe níbi ìdíje Ìwọ́de Ojúná:
Kò tán síbẹ̀: níbi ayẹyẹ Ijó ìta-gbangba tuntun, "Hydrate," ní ọjọ́ 13 oṣù Ṣẹrẹ, àwọn akọrin méjèèjì ṣeré. George lé orin rẹ̀ tuntun Montano náà sọ ọ̀rọ̀ ìkẹyìn:
Lẹ́yìn eré, alábòójútó Montano, Anthony Chow Lin On, tari àwòrán kan sí orí Instagram tí ó fi ara jọ ẹ̀fẹ̀ ìtúká ẹni méjì tí ó ń jà:
Àtẹ̀jáde náà mú ìfura dání bóyá ìjà tòótọ́ ni tàbí ète lásán-làsàn:
Ète tàbí bẹ́ẹ̀ kọ́, ọ̀pọ̀lọpọ̀ òǹlo ẹ̀rọ-alátagbà tó ń tẹ̀lé awuyewuye náà ti tọ́ka sí irúfẹ́ àríyànjiyàn orin báyìí (tí a mọ̀ sí "orin ìjà") kò jẹ́ tuntun; àti pé, ó bá orísun orin calypso mu, ó sì jẹ́ àmúlùmálà, soca.
Nínú ìfọ̀rọ̀wánilẹ́nuwò kan, George fúnra rẹ̀ sọ òtítọ́ ibẹ̀ wípé òun kàn ń "ṣe àkópamọ́ ìṣẹ̀lẹ̀ àtijọ́ " gẹ́gẹ́ "bí ó ṣe máa ń ṣe," títọpa àwọn ènìyàn jàǹkàn-jàǹkàn tí ó ti kọ orin calypso sẹ́yìn.
Orin calypso jẹ́ ìlúmọ̀nánká tí ó máa ń sọ nípa àwùjọ àti ìṣèlú, ní ìbẹ̀rẹ̀ pẹ̀pẹ̀ orin náà ni ìsọ̀rọ̀ síra ẹni méjì tí ó fi ara pẹ́ ogun ọ̀rọ̀ tí ó ń lọ ní àárín-in George àti Montano.
Abẹ́ àtíbàbà orin Calypso, níbi tí àwọn eléré calipso ti máa ń ṣeré ní àsìkò Ijó ìta-gbangba, gbajúmọ̀ fún "ogun àìròtẹ́lẹ̀ ," ìdíje tí àwọn akọrin yóò kọrin èébú sí ara wọn láì rò tẹ́lẹ̀ lójú ẹsẹ̀, tàbí lórí àkọ́lé kan.
Ìfigagbága àwọn akọrin wọ̀nyí ni a mọ̀ sí "picong."
Irúfẹ́ eré wọ̀nyí máa ń fi àyè gba ìdásí, tí àwọn olùwòràn yóò máa gbe orin, ọ̀kan tí ó wọ́pọ̀ jù lọ ni "Santimanitay!," tí ó jẹ́ ẹ̀dà àbọ̀-ọ̀rọ̀ Faransé "sans humanité," tàbí "àìláàánú."
Àmọ́ àwọn òǹwòrán kò ì tíì rí irú èyí rí nínú orin soca tí a ti ká sílẹ̀.
Ó jẹ́ òtítọ́ tàbí kò jẹ́ òtítọ́, àwọn olólùfẹ́ẹ George/Montano dá sí ogun àìròtẹ́lẹ̀ wọn gẹ́gẹ́ bí olùwòràn, ní Ijó ìta-gbangba àti lórí ayélujára.
George àti Montano yô, láì sí àní-àní, nínú ìdíje Ìwọ́de Ojúná ọdún 2019 àti èyí tí ó kéré jù lọ, awuyewuye ìjà gẹ́gẹ́ bí ìdárayá gidi àti orin.
Àwọn olólùfẹ́ẹ Soca kò le è béèrè ju bẹ́hẹ̀ lọ.
Spiny Babbler, ẹyẹ orílẹ̀-èdè Nepal, fa àwọn onímọ̀-nípa-ẹyẹ àti olólùfẹ́ ẹyẹ mọ́ra
Spiny Babbler
Spiny Babbler, ẹyẹ tí a kò le è rí níbòmìrán àyàfi ní Nepal. Àwòrán láti ọwọ́ọ Sagar Giri. A lò ó pẹ̀lú àṣẹ.
Bí-ó-ti-lẹ-jẹ́-pé ẹ̀yà ẹyẹ orílẹ̀ èdè Nepal ju 800 lọ, ẹyẹ Spiny Babbler (Turdoides nipalensis) jẹ́ ẹ̀dá tí kò sí ní ibòmíràn àyàfi orílẹ̀ èdè náà.
Ẹyẹ aláwọ̀ eérú-àti-pupa-rẹ́súrẹ́sú náà, tí à ń pè ní Kaande Bhyakur ní èdè ìbílẹ̀ Nepali, ń fi igbó ṣe ìtẹ́ a sì lè fi ojú bà á bí ó bá ń fò lókè lálá láti ìwọ̀n mítà 500 sí mítà 2135.
Bí ó ti lẹ̀ jẹ́ pé Spiny Babbler náà ti fa àwọn onímọ̀-nípa-ẹyẹ àgbáyé mọ́ra fún ọdún pípẹ́, ìbàjẹ́ àyíká ti ń ṣe ìdẹ́rùbà àkàndá, ẹyẹ tí àwọn ènìyàn fẹ́ràn yìí.
Ìwée nì The Status of Nepal's Birds: The National Red List Series sọ wípé:
Ó máa ń wá kòkòrò nínú koríko ilẹ̀, ẹ̀kànànkan ni a sì máa ń rí i.
Spiny Babbler máa ń bà lé ẹ̀ka koríko àti igi kéékèèké láti kọrin, àgógó ẹnu ẹyẹ yóò wà ní òkè irú ní ìsàlẹ̀.
Ó dára ní wíwò, iké oríṣiríṣi. Orin rẹ̀ ni a fi ń mọ ibi tí ó wà, àárín oṣù Ọ̀wẹwẹ̀ àti Ọ̀wàrà. Ẹ̀dá ẹyẹ yìí máa ń fò sókè lálá nínú àwọn àkókò kan nínú ọdún.
Ẹyẹ Spiny Babbler, tí a lè rí ní Nepal nìkan, ti fa àwọn onímọ̀-nípa-ẹyẹ àti olólùfẹ́ ẹyẹ káríayé mọ́ra. Don Messerschmidt kọ nípa àkọsílẹ̀ tí onímọ̀-nípa-ẹyẹ S. Dillon Ripley ṣe nípa ẹyẹ náà nínú ìwée rẹ̀ Ìṣàwárí ẹyẹ Spiny Babbler:
Ó jẹ́ ọ̀wọ̀ ẹyẹ tí kò ka àwọn onímọ̀ ìjìnlẹ̀ sáyẹ́ǹsì sí fún ọdún gbọgbọrọ, láti ọdún 1843 tàbí 1844.
Ní ìgbà yẹn àwọn aṣiṣẹ́ fún Brian Hodgson tí ó jẹ́ aṣèwádìí Nepali tí ṣe àkójọ onírúurú àpẹẹrẹ, ó kọ.
Ẹyẹ Spiny Babbler ti jẹ́ ẹranko tí ó ju ìmọ̀ ènìyàn lọ ní ọjọ́ tí ó ti pẹ́, ọ̀kan nínú ọ̀wọ̀ ẹyẹ márùn-ún ní India, pẹ̀lú Àparò Òkè gíga, kò sí lórílẹ̀ ayé mọ́n.
Ṣùgbọ́n bí èrò mi bá jẹ́ òtítọ́, ó ń fò kiri níbi ní gẹ̀rẹ́gẹ̀rẹ́ òkè Rekcha.
Bẹ́ẹ̀ gẹ́gẹ́, ikọ̀-ọba orílẹ̀-èdè America tẹ́lẹ̀ sí ìlú Nepal Scott DeLisi fi ọ̀pọ̀ ọdún wá ẹyẹ yìí àti láti ya àwòrán-an rẹ̀.
Ẹyẹ náà ti ń dínkù látàrí ìgbẹ́ pípa fún iṣẹ́ ọ̀gbìn àti ìtẹ́lọ ìgbèríko di ìgboro.
Bí a bá yọ ti agbègbè ààbò kúrò, nígbà mìíràn pípa ẹyẹ yìí fún oúnjẹ, ní òkè kékeré tí ó yí àfonífojì Kathmandu ká ti mú kí ẹyẹ Spiny Babbler dínkù ni iye.
Síbẹ̀, ohun tí ó ń fa àdánù ní agbègbè kan náà lè mú wọn pọ̀ ní agbègbè mìíràn.
Bí igbó ṣe ń dínkù látàrí ìgbẹ́ pípa àti igi gẹdú gígé jákèjádò orílẹ̀ èdè náà, igbó tí wọ́n fi ṣe ilé ti di ti nǹkan mìíràn.
Àmọ́ ṣá ìgbà àti àkókò ni yóò sọ ohun tí yóò ṣẹlẹ̀ sí àwọn ẹyẹ ìlú Nepal tí kò sí ní ibòmíràn.
Àwọn ọ̀gágun ajagun fẹ̀yìntì orílẹ̀-èdè Nàìjíríà wọ̀yáàjà láti nípa lórí ètò ìdìbò ọdún-un 2019
Olúṣẹ́gun Ọbásanjọ́, Ààrẹ àná orílẹ̀-èdè Nàìjíríà.
Bí orílẹ̀-èdè Nàìjíríà ṣe ń múra fún ètò ìdìbò sí ipò Ààrẹ nínú Oṣù Èrèlé, àwọn ọ̀gágun tí ó ti jagun fẹ̀yìntì tí wọn di olóṣèlú, jẹ́ igi gbòógì fún òye ètò òṣèlú orílẹ̀-èdè Nàìjíríà.
Àwọn ọ̀gágun tí ó ti fẹ̀yìntì tàbí àwọn tí wọn ṣe àtìlẹ́yìn fún láti dé orí ipò ni ó ti ń tukọ̀ orílẹ̀-èdè Nàìjíríà láti ọdún 1999 tí ìjọba tiwantiwa ti padà.
Asọ̀ tí ó wáyé láìpẹ́ yìí láàárín Ààrẹ àná, Olúsẹ́gun Ọbásanjọ́ àti Ààrẹ tí ó wà lórí àlééfà, Ààrẹ Muhammadu Buhari - tí àwọn méjèèjì jẹ́ ajagun fẹ̀yìntì afipásèjọba ológun -ní ipa tí ó pọ̀ lórí ètò ìdìbò oṣù tí ó ń bọ̀.
Nínú ìwé àpilẹ̀kọ kan tí a kò rí irúu rẹ̀ rí tí ó kọ ránṣẹ́ sí Buhari, Ọbásanjọ́ fi ẹ̀sùn kàn-án wípé ó ní ètè láti ṣe èrú ìbò. Ó kọ ọ́ sínú ìwé náà wípé:
Ìtìjú ńlá gbáà ló jẹ́ fún ìjọba tiwantiwa, bí ètò ìbò tí o yẹ kí ó lọ ní ìrọwọ́-ìrọsẹ̀ láì fi ti apá kan ṣe, ṣùgbọ́n tí ìṣesíi wọn kò fi ìṣedéédé hàn, àìmúdọ́gba tí ó hàn kedere, ẹ̀tàn àti ìjòye àwòdì máà le è gbẹ́dìẹ.
Ọbásanjọ́ tẹnu mọ́ ọn wípé Buhari kò leè "ṣe ètò ìbò tí ó kẹ́sẹjárí," àti wípé ìsèjọba tiwantiwa ní abẹ́ ìṣàkóso Buhari ni a lè fi wé tí ìjọba ológun fàmílétè-kí-n-tutọ́ọ ti Gen. Sani Abacha.
Ní ọdún 1998, Sani Abacha, tí ó jẹ́ ológun apàṣẹwàá ní ìgbà náà, pè fún ìbò gbogboògbò ṣùgbọ́n tí ó hàn ketekete pé Abacha kò ṣetán láti gbé ìjọba sílẹ̀ fún alágbádá.
Ní àsìkò tí à ń sọ̀rọ̀ọ rẹ̀ yìí, àwọn ẹgbẹ́ òṣèlú márùn-ún ọ̀tọ̀ọ̀tọ̀ ni ó fọwọ́ síi wípé kí Abacha ó jẹ́ olùdíje fún ipò Ààrẹ nínú ẹgbẹ́ òṣèlúu wọn.
Ní báyìí ó ti ṣípò-padà, òkìkí Abacha tàn káàkiri ó sì di ìlú-mọ̀-ọ́-ká nípa ìtẹrí ẹ̀tọ́ ọmọ-ènìyàn mọ́lẹ̀ àti ìjẹgùdùjẹrà.
Ọbásanjọ́ tẹnumọ́ọ wípé "ipasẹ̀ " Abacha ní ọjọ́ kínní àná náà ni Buhari ń tọ́ báyìí "láì wo ẹ̀yìn wò."
Shehu Garba, tí ó jẹ́ olùrànlọ́wọ́ pàtàkì fún Ààrẹ Buhari lórí gbígbé ìròyìn jáde, bu ẹnu àtẹ́ lu ìwé àpilẹ̀kọ Ọbásanjọ́:
Ètò ìdìbò tí yóò wáyé nínú osù tí ó ń bọ̀ yìí yóò lọ ní pẹ̀lẹ́-kùtù, gẹ́gẹ́ bí Ààrẹ Buhari ti ṣe ìlérí fún ọmọ orílẹ̀-èdè yìí àti àgbáyé.
Ọbásanjọ́, òǹkọ̀wé àpilẹ̀kọ?
Olúṣẹ́gun Ọbásanjọ́, tí ó jẹ́ Ààrẹ ìjọba ológun àná (láti ọdún 1976 sí 1979), tí ó sì tún ṣe Ààrẹ ìjọba alágbádá tí ìbò gbé wọlé (ní ọdún 1999 sí 2007), kúndùn láti máa bu ẹnu àtẹ́ lu àwọn ètò ìjọba Ààrẹ orílẹ̀-èdè Nàìjíríà tí ó jẹ tẹ̀lé e.
Ní èṣí, Ọbásanjọ́ gba Buhari ni ìmọ̀ràn láti má díje fún ipò Ààrẹ fún ìgbà kejì, ṣùgbọ́n kí ó "da ìfẹ̀yìntì rò nítorí ọjọ́ oríi rẹ̀ ."
Àmọ̀ràn yìí dá yánpọnyánrin sílẹ̀ ní orílẹ̀-èdè Nàìjíríà nítorí wípé Ọbásanjọ́ jẹ́ alátìlẹ́yìn àgbà fún Buhari gẹ́gẹ́ bí òǹdíje nínú ìbò ipò Ààrẹ ni sáà àkọ́kọ́ ní ọdún 2015.
Ṣáájú àsìkò yìí, Ọbásanjọ́ ti bá ìjọba Goodluck Jónátánì wí nínú ìwé àpilẹ̀kọ tí ó kọ ránṣẹ́ sí i ní ọdún 2013, Ọbásanjọ́ fi ẹ̀sùn kan Jónátánì wípé ó ń darí orílẹ̀-èdè Nàìjíríà lọ sí oko ìparun pẹ̀lú bí ó ṣe fi àyè gba ẹ̀tàn, ìjẹ́gùdùjẹrà, ìbápín àìgbẹ́kẹ̀lé láti fa aṣọ iyì àti ìtẹ̀síwájú orílè-èdè náà ya pẹ́rẹpẹ̀rẹ.
Ní àpárá, Ọbásanjọ́ ti Goodluck Jónátánì lẹ́yìn nínú ètò ìdìbò tí ó wáyé ní ọdún 2011. Àti wípé ni ọdún 2007, òun yìí kan náà ni ó ti Umaru Musa Yar'Adua tí ó jẹ kí Jónátánì ó tó jẹ lẹ́yìn digbídigbí.
Ṣùgbọ́n tí ó pa ìdí ọ̀rẹ́ dá sí Yar'Adua lẹ́yìn ìgbátí ó bẹ̀rẹ̀ àìsàn tí kò sì gbé ètò ìṣe ìjọba fún igbákèjì rẹ̀ tii ṣe Goodluck Jónátánì.
Ààrẹ orílẹ̀-èdè Nàìjíríà àná Goodluck Jonathan with pẹ̀lú Ààrẹ tí ó ṣẹ̀ṣẹ̀ gorí àlééfà Muhammadu Buhari níbi ayẹyẹ ìfilọ́lẹ̀ ìjọba tuntun ní ọjọ́ 29, oṣù Èbìbì, ọdún 2015.
Àworan Ìkápá Gbogboògbò láti ẹ̀ka ìjọba US.
Ọ̀gágun tí ó ti jagun fẹ̀yìntì kì í sinmi ní orílẹ̀-èdè Nàìjíríà
Abẹ ìgbèkùn àwọn ọ̀gágun tí ó ti jagun fẹ̀yìntì àti àwọn asọ́mogbée wọn ni orílẹ̀-èdè Nàìjíríà wà. Bí àpẹẹrẹ, Ọbásanjọ́ jẹ́ alẹ́nulọ́rọ̀ tí ó mọ àludé tòun àpadé bí àwọn Ààrẹ ṣe ń gba ipò láti ọdún 2007 sí 2015.
Bíótiwùkíórí, láì jọ ti àwọn alágbádá - Yar'Adua àti Jónátánì - tí ó gbé ní arugẹ, tí ó sì tún yẹpẹrẹ wọn, ti Buhari dá yàtọ̀ gedegbe.
Bí ó ti lẹ̀ jé pé Ọbásanjọ́ ti Buhari lẹ́yìn láti leè yege ní ọdún 2015, a kò leè sọ pé àtìlẹyìn rẹ̀ nìkan ni ó gbé e dé ipò Ààrẹ.
Nítorí ohun tí ó jẹ́ kí ó ṣeé ṣe ò ju bí Buhari ṣe fi ọwọ́ wẹ ọwọ́ pẹ̀lú ẹgbẹ́ òṣèlú ìgbàanì Action Congress of Nigeria (ACN) ti Bọ́lá Tinubu.
Ẹgbẹ́ òṣèlú Congress for Progressive Change (CPC) ti Buhari jẹ ọmọ ẹgbẹ́ ní ìgbẹ̀yìngbẹ́yín parapọ̀ mọ́ ACN, wọ́n sì di ọkàn nínú oṣù Kejì ọdún 2013, èyí tí ó ṣe okùnfà ìdásílẹ̀ ẹgbẹ́ òṣèlú tuntun tí orúkọ rẹ̀ ń jẹ́ Àjọ Ìtẹ̀síwájú Gbogboògbò (APC).
Ní àfikún, Buhari tí ó ṣe olórí ìjọba ológun ní ọdún (1983 sí 1985) jẹ́ ọ̀kan lára àwọn ọmọ "ẹgbẹ́" ọ̀gágun tí ó ti fẹ̀yìntì tí ó ti takú ti ètò òṣèlú orílẹ̀-èdè Nàìjíríà.
Fún ìdí èyí, bí Ọbásanjọ́ ṣe tàbùkù Buhari ní gbangba tó, ó níí ṣe pẹ̀lú agbára àti ipò ẹgbẹ́ tí àwọn méjèèjì wà gẹ́gẹ́ bí ọ̀gágun tí ó ti jagun fẹ̀yìntì.
Ọbásanjọ́ nìkan sì kọ́ ni ọ̀gágun tí ó ti jagun fẹ̀yìntì tí ó ń tàbùkù Buhari.
Theophilus Danjuma, tí òun náà jẹ́ ọ̀gágun tí ó ti jagun fẹ̀yìntì ní oṣù kẹ́ta ọdún tí ó kọjá fi ẹ̀sùn kan "ẹgbẹ́ ológun orílẹ̀-èdè Nàìjíríà wípé ó ń gbárùkù ti ìpànìyàn nípakúpa tí ó ń lọ ní orílẹ̀-èdè Nàìjíríà."
Danjuma, tí ó jẹ olórí àwọn ológun, tí o si tún jẹ́ mínísítà fún ètò abo ní ìgbà kan rí, bu ẹnu àtẹ́ lu ẹgbẹ́ ológun bí wọ́n ṣe ń gbé lẹ́yìn apá kan dá apá kan sí nínú aáwọ̀ tí ó wáyé láàárín àwọn darandaran àti àgbẹ̀, pàápàá jù lọ èyí tí ó wáyé ní ilée rẹ̀ tí í ṣe ìpínlẹ̀ Taraba.
Ìrí-bá-kan-náà, Danjuma fi ariwo ta nípa ète bí àwọn "ọlọ́pàá àti ológun" ṣe ń gbìmọ̀pọ̀ láti ṣe ẹ̀rú nínú ìbò ọdún 2019.
Bákan náà ẹ̀wẹ̀wẹ̀, nínú Oṣù Kejì ọdún tí ó kọjá, ajagun fẹ̀yìntì tí ó tún jẹ́ olórí orílẹ̀-èdè Nàìjíríà láyé ológun, Ibrahim Babangida gba Ààrẹ Buhari ní ìyànjú láti máà du ìje fún ipò Ààrẹ fún ìgbà kejì, nítorí wípé ọgọ́rùn-ún ọdún 21 tí Nàìjíríà wà yìí jẹ́ àsìkò àwọn ọ̀dọ́ tí ó ní ìrírí ìgbàlódé.
Ó gbàgbọ́ wípé ìgbàkanìgbàkàn "ohun tí yóò jẹ́ àǹfààní gbogbo ará ìlú gbọdọ̀ bo orí àǹfààní ti ara ẹni."
Pẹ̀lú bí gbogbo nǹkan ṣe ń lọ, yóò fẹ́rẹ̀ẹ́ pẹ́ díẹ̀ kí orílẹ̀-èdè Nàìjíríà ó tó le è ní Ààrẹ tí kò ní nǹkan ṣe pẹ̀lú, tàbí tí kò ní àtìlẹ́yìn "ẹgbẹ́ " àwọn ọ̀gágun ajagun fẹ̀yìntì.
Òwìwí kan kọ̀ kò kúrò nínú ilé ìgbìmọ̀ ìjọba Tanzania. Àmìi kí ni èyí?
Gbàgede Nyerere Square ní Dodoma, olú-ìlú orílẹ̀-èdè Tanzania, àti ilé ìgbìmọ̀ aṣòfin, "Bunge."
Àwòrán láti ọwọ́ọ Pernille Bærendtsen, a lò ó pẹ̀lú àṣẹ.
Ní ọjọ́ 29 oṣù Ṣẹrẹ, nígbà tí àwọn àjọ ìjọba Tanzania (Bunge) péjọ ní Dodoma fún ìjókòó ìpàdé tí ó ṣáájú nínú ọdún-un 2019, ẹyẹ òwìwí kan fò wọ inú ilé ìpàdé, ó sì bà sí orí ajá, níbi tí ó ti ń wo ìpéjọ láti òkè téńté.
Ìṣẹ̀lẹ̀ náà di ìròyìn tí ó sì tàn kálékáko, tí ó sì ń mú àwọn ènìyàn ṣe onírúurú ìbéèrè láti orí ẹ̀rọ-alátagbà àti ìwé ìròyìn.
Àpẹẹrẹ wo ni ti òwìwí nínú ilé ìgbìmọ̀ ?
Ẹyẹ òwìwí náà ti jẹ́ rírí nínúu gbọ̀ngan ilé ìgbìmọ̀ ìlú Dodoma ní ẹ̀rìnmejì. Àpẹẹrẹ wo ni èyí túmọ̀ sí?
"Àmì burúkú?" ìwé ìròyìn ẹkùn-ìlú ọlọ́sẹ̀ọ̀sẹ̀, Ìlà-oòrùn Afrika, dá ìmọ̀ràn.
Akọbúlọ́ọ̀gù ọmọ Gẹ̀ẹ́sì àti onímọ̀ kíkún nípa iṣẹ́ ìròyìn, Ben Taylor, sọ síwájú sí i:
Àwòrán-ẹ̀fẹ̀ láti ọwọ́ọ Samuel Mwamkinga (Joune), a lòó pẹ̀lú àṣẹ.
Ayàwòrán-ẹ̀fẹ̀ ọmọ bíbíi Tanzania, Samuel Mwamkinga (Joune), lẹ́yìn wá, ya àpẹẹrẹ àwòrán ìṣẹ̀lẹ̀ náà pẹ̀lú ìtọ́ka sí ìsọlọ́rúkọ ní èdè Gẹ̀ẹ́sì "àkójọpọ̀ àwọn òwìwí" látàrí ìmọ̀ àwọn Gíríìkì tí ó ní wípé ọlọ́gbọ́n ni ẹyẹ òwìwí (pẹ̀lú àṣẹ ni a fi lo àwòrán àpẹẹrẹ).
Síbẹ̀, ojú nǹkan búburú, àmì ikú àti òfo ní Tanzania ni àwọn ènìyàn fi wò ó.
Àti pé - òwìwí náà ti pinnu láti dúró sí Bunge, gẹ́gẹ́ bí Ọmọọ̀lú Náà ti wí:
Òwìwí, ẹyẹ òru, kò le è kúrò... pẹ̀lú gbogbo ọ̀nà tí àwọn àjọ ọba gbà láti lé e jáde.
Ẹyẹ òwìwí kì í ṣe ẹyẹ rere ní Tanzania, àti pé, bẹ́ẹ̀ ni Tanzania kì í ní ìgbàgbọ́-asán. Ìwò káàkiri ọdún-un 2010 kan fi hàn wípé ìdá 94 ọmọ bíbí Tanzania ní ìgbàgbọ́ nínú agbára Àjẹ́.
Ìpàdé ìgbìmọ̀ lásán kọ́
Fún ti ìpàdé yìí, ẹyẹ òwìwí nínúu ìpàdé ní ìtúmọ̀ tí ó ní àpẹẹrẹ, pàápàá fún àwọn tí kò ní ìgbàgbọ́-asán, tí ó le pátápátá láti mú ojú kúrò.
Ní orí ìlànà ètò ìpàdé àkọ́kọ́ ìgbìmọ̀ọ Tanzania ọdún-un 2019 ni ìdámọ̀ràn àtúnṣe sí Òfin Ẹgbẹ́ Òṣèlú, tí ó ti ní àríyànjiyàn lemọ́lemọ́ nínúu ìṣèlú tí nǹkan kò ṣe ẹnu re.
Tanzania wọ ìwé ìtàn ní ọdún-un 1992 gẹ́gẹ́ bíi orílẹ̀-èdè àkọ́kọ́ ní Ilẹ̀-adúláwò tí yóò dá ètò ẹgbẹ́ òṣèlú púpọ̀ sílẹ̀, èyí tí ó fi àyè gba ẹgbẹ́ ìkọjúsí.
Òfin Ẹgbẹ́ Òṣèlú náà (rè é níbi pẹ̀lú àtúnṣe tí a gbà ní ìmọ̀ràn) bákan náà di lílò ní ọdún-un 1992, ó sì ti rí àtúnṣe ní ọ̀pọ̀ ìgbà bíi àtúnṣe ti ọdún-un 2009.
Pẹ̀lú wípé òwìwí wọ̀ sí òkè téńté nínúu ìpàdé, kò dí ìpinnu àwọn ìgbìmọ̀ lọ́wọ́ láti ṣe àtúnṣe sí òfin - ìgbésẹ̀ tí àwọn atàbùkù ní wípé ó sọ ètò ẹgbẹ́ òṣèlú púpọ̀ Tanzania, àti ìjọba tiwantiwa bákan náà di yẹpẹrẹa
Gẹ́gẹ́ bí Reuters ti ṣe wí, ìsọdituntun òfin náà ti fi agbára tí ó pọ̀ sí ọwọ́ àwọn akọ̀wé ìrántí tí ìjọba-yàn láti da ìwé àṣẹ ẹgbẹ́ òṣèlú nù àti láti fi ìyà ìfisẹ́wọ̀n jẹ ẹgbẹ́ olóṣèlú tí ó bá ṣẹ̀ sí òfin.
Ní àpẹẹrẹ, bí ó bá ṣe ìdánilẹ́kọ̀ọ́ ìlú tí ó ní í ṣe pẹ̀lú ìforúkọsílẹ̀ òǹdìbò àti àgbékalẹ̀ ètò mìíràn tí ó ní í ṣe pẹ̀lú ìṣèlú.
Ọ̀pọ̀ ilé-ìròyìn ni ó ṣe àtúnwí ọ̀rọ̀ Zitto Kabwe, olórí ẹgbẹ́ òṣèlú alátakò ACT-Wazalendo, ẹni tí ó jẹ́ wípé nínú oṣù Ògún ọdún-un 2017 bu ẹnu àtẹ́ lu ìdámọ̀ràn àtúnṣe òfin náà, wípé ó ṣe é ṣe kí ó rọ́ ẹ̀tọ́ òṣèlú sẹ́yìn.
Kabwe wá fi wé Àbádòfin Iṣẹ́ Ìròyìn ọdún-un 2016, èyí tí ó fi òmìnira fún ilé iṣẹ́ ìròyìn tí ó sì dá ilé ìròyìn aládàánialáìgbáralé-ìjọba padà. Wàyí, Kabwe pe àkíyèsí sí ìjì lẹ́sẹ̀ tí àtúnṣe Òfin Ẹgbẹ́ Òṣèlú dá sílẹ̀:
A kò le è ní ìwé-òfin tí ó fi ẹ̀tọ́ fún òmíràn ìkẹ́gbẹ́ kí ó tún wá fún ẹnìkan ní agbára láti mú ẹ̀tọ́ òmìnira ìkẹ́gbẹ́ kúrò.
Ní ẹnu ọdún mélòó kan sẹ́yìn, òfin orílẹ̀-èdè Tanzania ti ń yí padà di aláfagbára ṣe, arapa rẹ̀ sì ń fa àìrí àyè fún ẹgbẹ́ òṣèlú mìíràn àti ilé iṣẹ́ ìròyìn aláìgbáralé-ìjọba láti ṣe bí ó ṣe ní abẹ́ òfin.
Ní báyìí, àwọn aṣàyẹ̀wò fínnífínní ti sọ wípé àtúnṣe Òfin Ẹgbẹ́ Òṣèlú kò ní mú un rọrùn fún ètò ìṣèlú tí ó jẹ́ pàtàkì fún Ààrẹ àti Chama Cha Mapinduzi (Ẹgbẹ́ Àyípadà Náà), tí ó ti wà ní orí àlééfà láti ìgbà tí òmìnira dé ní ọdún-un 1961.
Ìtakò jẹ́ dandanàndan nínú ìjọba tiwantiwa tí ó yé kooro. Alátakò gidi yóò ṣe àyẹ̀wò fínnífínní sí ètò ìjọba, yóò sì pè é ní ìjà.
Bí kò bá sí alátakò, ó ṣe é ṣe kí ojú àwọn onírúurú ìyàtọ̀ ohun tí ọmọ-ìlú nílò ó máa jẹ́ ṣíṣe bí ó ti ṣe tọ́.
Nínú túwíìtì 15, akẹ́kọ̀ọ́ ìmọ̀ ìṣègùn Rachel McLellan la àwọn ènìyàn ní òye nípa èrèdíi òfin tuntun náà, àti irú ibi tí ìtako tí ó mú ọpọlọ dání yóò ti wúlò:walked readers through possible consequences of the new act, and characterizes a situation where a critical opposition will find itself cornered:
Ìgbàgbọ́-asán ni tàbí bẹ́ẹ̀ kọ́ - àwọn tí ó ń ṣe àgbéyẹ̀wò ìṣèjọba àfagbáraṣe orílẹ̀-èdè Tanzania rí ìdánilójú awuyewuye wọn pẹ̀lú ti ẹyẹ òwìwí tí ó wọ inú ilé ìgbìmọ̀ àti ìgbésẹ̀ gbogbo láti lé e dánú àmọ́ tí kò bọ́ sí i.
Òwìwí náà ta kété. Agbẹnusọ Ìgbìmọ̀, Job Ndugai, gbìyànjú láti yí ìgbàgbọ́ ìbílẹ̀ padà pẹ̀lú àlàyé tí ó ní iyè nínú:
Ẹ̀yin Ọmọ Ìgbìmọ̀ Ọlọ́lá, a ti ń rí ẹyẹ òwìwí kan nínú Ilé yìí láti òwúrọ̀ àmọ́ nínú ìgbàgbọ́ ìbílẹ̀ Dodoma, òwìwí tí a bá rí ní ojú-ọjọ́ kò ní ohunkóhun ń ṣe fún ẹnikẹ́ni.
Èyí jásí wípé kò sí ìbẹ̀rù.
Fún àwọn tí ó ń wá àṣìṣe, síbẹ̀, kò sí ohun tí ó ní iyè nínú nípa òfin tuntun náà.
Pẹ̀lú àìbalẹ̀-ọkàn tí ó ń pọ̀ sí i ní ìmúra ìbò ààrẹ ọdún-un 2019, Ọmọ orílẹ̀-èdè Nàìjíríà ń bẹ̀rùu pípa ẹ̀rọ-ayélujára
Ìbẹ̀rùbojo gba orílẹ̀-èdè Nàìjíríà kan látàrí awuyewuye pé ó ṣe é ṣe kí ẹ̀rọ ayélukára-bí-ajere ó di pípa ní àsìkò ìbò ààrẹ ọdún-un 2019.
Ẹ̀rù ti ń tàn ká orílẹ̀-èdè Nàìjíríà wípé ó ṣe é ṣe kí ìjọba ó pa ẹ̀rọ-ayélujára ní àsìkò ìbò ààrẹ nínú oṣù Èrèlé ọdún-un 2019.
Ohun tí ó bẹ̀rẹ̀ bí àhesọ lásán ti ń di ohun tí ó ń gbé àwọn ènìyàn ní ọkàn bí ìbò ṣe ń sún mọ́lé. Yomi Kamez ti Quartz Africa ṣàlàyé:
A lè sọ wípé ìbẹ̀rùbojo nípa pípa ẹ̀rọ-ayélujára ń gbilẹ̀ sí i ní orílẹ̀-èdè tí àwọn ọmọ-ìlú ń wá ìlànà tí yóò mú wọn wà ní orí ayélukára-bí-ajere bí ìdígàgá bá wáyé.
Ní ìsinmi tí ó kọjá lọ, ìtọ́sọ́nà bí a ṣe lè wà ní orí ayélukára-bí-ajere ti Quartz Africa kó jọ bí ìdígàgá ẹ̀rọ-ayélujára tàbí ẹ̀rọ-alátagbà bá wáyé ni ìròyìn-in wá tí àwọn òǹkàròyìn kà jù lọ, tí ọ̀pọ̀ sì jẹ́ ọmọ orílẹ̀-èdè Nàìjíríà.
Ọ̀gọ̀rọ̀ ènìyàn ni ó sọ ní orí ẹ̀rọ-alátagbà wípé a kì í ṣe é mọ̀, Nàìjíríà lè tọ ipa ẹsẹ̀ àwọn orílẹ̀-èdè Adúláwọ̀ [bíi Sudan, Zimbabwe] tí ìjọba ti dígàgá ẹ̀rọ-alátagbà tàbí pa ẹ̀rọ-ayélujára ní àpapọ̀ ní ìrí ọ̀ràn ààbò.
Àwọn ìṣẹ̀lẹ̀ tí ó jẹ́ mọ́n ẹ̀rọ-alátagbà, ọ̀rọ̀ ìkórìíra, ìdádúró lẹ́nu iṣẹ́ àti ìrọ́pò adájọ́, àti àìgbàgbọ́ nínú ilé iṣẹ́ ìròyìn ni ó parapọ̀.
Yíyọ-eyín onídàájọ́ àti ìdọ́gba lábẹ́ òfin
Ní ọjọ́ 25, oṣù Ṣẹrẹ ọdún-un 2019, ìyàlẹ́nu ni ó jẹ́ fún ọmọ orílẹ̀-èdè Nàìjíríà nígbà tí Ààrẹ Muhammad Buhari ní òun nìkan dá Adájọ́ Àgbà Orílẹ̀-èdè Nàìjíríà, Onídàájọ́ Walter Onnoghen dúró ní ẹnu iṣẹ́, tí ó sì yan ẹlòmíràn ní kíákíá, ìyẹn Ibrahim Tanko Muhammad ẹni tí a búra fún gẹ́gẹ́ bíi aṣiṣẹ́ bíi Adájọ́ Àgbà Orílẹ̀-èdè Nàìjíríà (CJN).
Ẹ̀sùn àìbìkítà àti ìṣowó-ìlú-mọ́kumọ̀ku ni a fi kan Onnoghen.
Síbẹ̀, àwọn alátakò sọ wípé ẹ̀sùn wọ̀nyí jẹ́ ìgbésẹ̀ láti di àjọ onídàájọ́ ní ẹnu ní ìpalẹ̀mọ́ ìbò, àti dáyàfo ẹ̀ka ìjọba tí ó kù.
Ìdádúróo Onnoghen ta ìpá sí òfin Orílẹ̀-èdè Nàìjíríà ọdún-un 1999 fún ìyọkúrò àwọn adájọ́ .
Àlàálẹ̀ Ìkẹta, Apá 1, ti ìwé òfin ọdún-un 1999 sọ wípé Àjọ Onídàájọ́ (NJC) nìkan ni ó ní àṣẹ láti lè rọ adájọ́ ní oyè. Apá IV ìwé òfin náà túbọ̀ sọ síwájú nípa òfin yìí.
Ààrẹ orílẹ̀-èdè Nàìjíríà Muhammadu Buhari kò tẹ̀lé àwọn àlàálẹ̀ wọ̀nyí.
Ó fi ipá gba agbára lọ́wọ́ NJC tí ó ní àṣẹ ní abẹ́ òfin láti sọ bóyá kí a rọ adájọ́ tàbí aṣojú-ṣòfin (ilé ìgbìmọ̀ àgbà) ní oyè, tí yóò sì fi ohùn sí irúfẹ́ ìgbésẹ̀ náà.
Ìwà ìfagbáraṣèjọba ni ààrẹ hù, bẹ́ẹ̀ ni kò sì bá òfin mú.
Ìrò olóòtú ìwé ìròyìn Punch pe ìhùwàsíi Buhari gẹ́gẹ́ bíi ti apàṣẹ-wàá àti pé ìwà náà lè fa rògbòdìyàn-an ti òfin:
Ìhùwàsíi Buhari burú jáyì, ó ní ẹ̀tàn nínú, kò sì ní orí kò sì ní ìdí.
Ìwà àkóso ìjọba fàmílétèntutọ́, tí ìwé òfin lè di ìfọwọ́rọ́tìsẹ́gbẹ̀ẹ́...
Ní ti òtítọ́, ìwà àdánìkanṣe ààrẹ lè da ìwé òfin orílẹ̀-èdè Nàìjíríà rú yányán, bóyá, ó lè da ìrìnàjò ogún ọdún ìjọba tiwantiwa rú.
Èyí kò yàtọ̀ sí àwọn ìwà ìfagbáraṣèjọba àti ìtàpá sí ìjọba àwa-arawa tí a ti mọ ìṣàkóso ìjọba náà mọ́n, kódà bí a bá kà á sí ìwàa kò kàn mí, tí ó nípa tí ó pọ̀ àti tí a kò lérò.
Ìjọba orílẹ̀-èdè Amẹ́ríkà àti United Kingdom náà sọ̀rọ̀ òdì sí ìdìgbòlùu àjọ onídàájọ́.
Ní oríi gbàgede ẹ̀rọ-alátagbà Twitter, àwọn ènìyàn ń sọ.
Ìgbógunti ọ̀rọ̀ ìkórìíra ni gbólóhùn tuntun "ààbò orílẹ̀-èdè"
Àmì mìíràn tí ó ń tọ́ka sí wípé ó lè bọ́ sí kí wọn ó ti ayélujára pa ni èròńgbà ìjọba láti pa òmìnira ọ̀rọ̀ sísọ orí ayélujára mọ́n ní ìbámu pẹ̀lú dídáàbobo orílẹ̀-èdè.
Ní kò pẹ́ kò pẹ́, ìjọba pa àṣẹ fún àwọn agbófinró láti "wá wọ̀rọ̀kọ̀ fi ṣ'àdá lórí ọ̀rọ̀ ìkórìíra, pàápàá ní orí ẹ̀rọ-alátagbà."
Èyí, gẹ́gẹ́ bí ìròyìn láti ọwọ́ọ Cable ti ṣe sọ, yóò jẹ́ mímú ṣẹ nípasẹ̀ ṣíṣe alamí aṣàmúlò ẹ̀rọ-alátagbà "ọmọ orílẹ̀-èdè Nàìjíríà tí ó lókìkí."
Nínúu oṣù Agẹmọ ọdún-un tí ó kọ́ja, Olórí Ẹ̀ka tí ó ń rí sí Ètò Gbígbé Ọ̀rọ̀ Síta fún Orílẹ̀-èdè Nàìjíríà Láí Mohammed ní wípé ewu ńlá ni ìbísí àhesọ ìròyìn àti ọ̀rọ̀ ìkórìíra tí ó ń gbilẹ̀ yóò mú bá ààbò orílẹ̀-èdè.
Ní ọdún méjì sẹ́yìn, Nasir El-Rufai, gómìnà ìpínlẹ̀ Kaduna, sọ wípé àhesọ àti ọ̀rọ̀ ìkórìíra jẹ́ "ìṣòro ńlá" tí ó lè fa ìfọ̀kànbalẹ̀, ààbò ẹ̀mí àti dúkìá orílẹ̀-èdè yà.
Bí ó ti wù kí ó rí, pẹ̀lú ẹ̀gàn ni ó jẹ́ pé ọ̀ràn-an àhesọ àti ọ̀rọ̀ ìkórìíra kan Lai àti El-Rufai gẹ́gẹ́ bíi ìṣòro ààbò orílẹ̀-èdè Nàìjíríà.
Bí olóṣèlú ẹgbẹ́ alátakò, àwọn méjèèjì kò ní ẹ̀rí tí ó dájú tí yóò fi ìdí ẹ̀sùn tí ó fi kan ìjọba àná múlẹ̀.
Fún àpẹẹrẹ, Nassir El-Rufai, gómìnà ìpínlẹ̀ẹ Kaduna lọ́wọ́lọ́wọ́ tẹnu mọ́ ọn ní ọdún-un 2014 - láìsí ẹ̀rí - wípé "ẹni kéje ni òun jẹ́ nínú àwọn tí [Ààrẹ Jónátàànì Goodluck] fẹ́ ṣe ikú pa ."
El-Rufai tún sọ wípé nígbà tí Goodluck ń tu ọkọ̀ gẹ́gẹ́ bí ààrẹ, jẹ́ agbátẹrù ẹgbẹ́ apani-ní- ìfọnná-finṣu Boko Haram. Bẹ́ẹ̀ náà ni Láí Mohammed tí ó ti ṣe Akọ̀wé Alukoro Orílẹ̀-èdè rí fún ẹgbẹ́ òṣèlú APC ti ṣe sọ.
Gẹ́gẹ́ bíi olóṣèlú alátakò, àwọn òṣìṣẹ́ ọba ti fi hàn wípé àwọn gan-an ni adárúgúdù tí ó ń dá àhesọ àti ọ̀rọ̀ ìkórìíra sílẹ̀, tí ó ń lo ẹ̀rọ-alátagbà fi dá rúgúdù sílẹ̀.
Àmọ́ wọn kò rí ìwàa wọn gẹ́gẹ́ bíi ewu fún ààbò àti àlàáfíà orílẹ̀-èdè; wọn kò di ẹni à ń fi ọwọ́ọ ṣìgún òfin mú tàbí mú kí a pa ayélujára nítorí ìwàa wọn.
Ẹ̀rọ-alátagbà àti ìbò orílẹ̀-èdè Nàìjíríà
Ìjà fún ìyàtọ̀ ìgbé-ayé ní orílẹ̀-èdè Nàìjíríà ọdún-un 2012 #OccupyNigeria àti ìpolongo ọdún-un 2014 #BringBackOurGirls mi gbogbo àgbáyé tìtì nítorí wípé àwọn ènìyàn ṣe àmúlò ẹ̀rọ-alátagbà fún ìpolongo ẹ̀dùn ọkàn-an wọn.
Ní ọdún-un 2015, ẹ̀rọ-alátagbà kó ipa ribiribi nínú ìbò orílẹ̀-èdè Nàìjíríà nígbà tí Twitter di ibi ìkorò àti gbàgede ìjà ìpínyà ní àsìkò ìpolongo, a sì mú u lò fún ìtànká ọ̀rọ̀ ìkórìíra àti ìròyìn tí kò ní òtítọ́ kan nínú.
Ní ọdún tí a wà yìí, ó ti ṣe ojúṣe gẹ́gẹ́ bíi ọ̀nà kan tí àwọn ọ̀dọ́ọ Nàìjíríà yàn láti ní ẹnu nínú ọ̀rọ̀ ìṣèlú.
Àwọn tí ó ń lo ẹ̀rọ-ayárabíaṣá ti ṣe àmúlò ẹ̀rọ-alátagbà láti fi pe ìjọba sí àkíyèsí, bíi ti ìdádúró-lẹ́nu-iṣẹ́ ti CJN, bí bẹ́ẹ̀ kọ́, kò bá ti máà jẹ́ mímọ̀ fún ọmọ ìlú.
Àwọn ọmọ bíbí orílẹ̀-èdè Nàìjíríà fi orí ẹ̀rọ-alátagbà sọ ohun tí ó ń gbé wọn ní ọkàn, bẹ́ẹ̀ náà ni wọ́n lò ó fi yọ ìjọba lẹ́nu láti pa èròńgbàa rẹ̀ tì àti fún ìfẹ̀hónúhàn:
Bó yá ayélujára wà ní àsìkò ìbò tàbí kò ní í wà, ìdí tí ó dájú ń bẹ láti ní ìgbàgbọ́ wípé ọ̀rọ̀ òṣèlú ní orí ayélukára-bí-ajere àti ní ojú òpópónà yóò jẹ́ ohun tí ìjọba yóò fi ojú sí.
‪Ta ni yóò jáwé olúborí nínú Ayẹyẹ ijó ìta-gbangba orílẹ̀-èdè Trinidad àti Tobago ọdún-un 2019?‬
Aparadà ijó ìta-gbangba kan fò sókè sí orin soca ní orí ìtàgé ní Queen's Park Savannah, ní Ijó ìta-gbangba ọjọ́ Ìṣẹ́gun, ọdún-un 2009.
Àwòrán láti ọwọ́ọ Georgia Popplewell, a lò ó pẹ̀lú àṣẹ.
Àwọn alárìíyá máa ń gba títì kan ní ọdọọdún fún Ijó ìta-gbangba Ijó ìta-gbangba Trinidad àti Tobago, tí wọn ń ṣe pẹ̀lú orin.
Àwọn àṣàyàn orin tí wọ́n máa ń jó sí máa ń jẹ́ àkójọpọ̀ orin soca tí ó mi ìgboro títì nínú ọdún yẹn, àmọ́ Ìwọ́de Ojúnà - orin náà tí máa ń jẹ́ jíjó jù lọ ní àwọn ibi kọ̀ọ̀kan ní ojú ọ̀nà ìyíde - jẹ́ oyè tí ó mú ẹ̀bùn àti iyì ìgbélárugẹ àjogúnbá ohun àtijọ́.
Fún àwọn òṣèré soca, kí ni kan ní í máa mú ni jáwé olúborí nínú Ìwọ́de Ojúnà, kò ju, dídáńgájíá ní oríi òpópónà.
Ní ọdún mẹ́wàá sẹ́yìn tàbí nnkan bẹ́ẹ̀ ni wọ́n sọ pé ìdíje náà ní màgòmágó nínú - pẹ̀lu ìlọ́wọ́sí àwọn alẹ́nulọ́rọ̀ tí ó ni ilé iṣẹ́ ìgbóhùnsáfẹ́fẹ́, afiorin-tí-a-ti-ká-sílẹ̀ dá àwọn ènìyàn lára dá àti àwọn aláṣẹ ilé iṣẹ́ orin kíkọ tí a mọ̀ sí "jàndùkú soca" - kò ì yọ́ ìgbàgbọ́ wípé Ìwọ́de Ojúnà jẹ́ ohun àwọn ènìyàn.
Ìràwọ̀ òṣèrée soca Machel Montano, ẹni tí ó ṣe ojúkòkòrò jáwé olúborí nínú Ìwọ́de Ojúnà ní ẹ̀rìnmẹ́sàn-án, ṣe àpèjúwe rẹ̀ gẹ́gẹ́ bí "orin tí ó máa ń mú àwọn ènìyàn ní ìdùnnú àti tí máa ń mú àwọn ènìyàn jáde nínú ara wọn" - akọrin wo ni kò ní fẹ́ gba irú oyè bẹ́ẹ̀?
Àmọ́ kí ẹnikẹ́ni máà rò wípé iṣẹ́ ọpọlọ nìkan ni ìrìnàjò sí Ìwọ́de Ojúnà.
Orin Ìwọ́de Ojúnà gbọdọ̀ ní àwọn èròjà tí ó ṣe kókó nínú kí ó tó lè kópa:
1. Ó gbọdọ̀ ṣe é jó sí, síbẹ̀ ó ní láti dùn ún ní etí àwọn ènìyàn tí yóò "mú wọn gbàgbé ara" ní orí ìtàgé, pẹ̀lú ọ̀rọ̀ orin tí yóò mú ayọ̀ jáde, èyí tí a mọ Ijó ìta-gbangba mọ́.
2. Ègbè tí àwọn òǹwòran lè kọ tẹ̀lé orin, ní ìdásí àti ìdáhùn tí í ṣe àṣà calinda, tí calypso - àti àdàlù ìgbàlódé, soca - ti wáyé.
3. Orin tí a gbé jáde ní ìgbà tí ó yẹ.
Bí orín bá tètè jáde, tí kò sí dúró pẹ́ títí ní ìgboro, orin mìíràn tí ó ń bá a figagbága lè rọ́ ọ sí ẹ̀gbẹ́.
Ní ọ̀nà mìíràn, bí orin tí ó dára gan-an bá pẹ́ jù kí ó tó jáde, àwọn ayírapadà lè máà ní àyè tí ó tó fún wọn láti mọ ọ̀rọ̀ orin náà ní ìgbáradì kí ọjọ́ Ijó ìta-gbangba ó tó dé.
Ní ìgbà mìíràn ẹ̀wẹ̀wẹ̀, ìdíje Ìwọ́de Ojúnà máa ń ní orin àyànfẹ́ tí kò ní afigagbága rárá; kò sí rí bẹ́ẹ̀ nígbà mìíràn, ìfigagbága náà máa ń le dé ibi wípé ó máa ń ṣòro láti yan olúborí.
Láì wípé ọ̀kan ju ọ̀kan lọ, àwọn wọ̀nyí ni orin tí a rò wípé yóò figagbága nínú Ijó ìta-gbangba Ìwọ́de Ojúnà Trinidad àti Tobago ọdún-un 2019...
1. "Savannah Grass" láti ọwọ́ọ Kes
Pápáa Queen's Park Savannah, ibi tí ó ní ewéko bíi kàá-sí-nǹkan ní àárín gbùngbùn olú ìlú Trinidad, ni ibi tí ayẹyẹ Ijó ìta-gbangba àti ilé ìtàgé àjọ̀dún náà.
Orin yìí dá lóríi agbègbè ayẹyẹ náà, àti ìrántí tí ó ti mú bá àwọn ayírapadà tí ó ti ń kópa láti ọdúnmọ́dún.
Orin náà ń fi ọ̀wọ̀ wọ agbègbè náà: bí ẹni wípé Agbègbè Papa náà ni oòrùn ní àárín àgbá-ńlá Ijó ìta-gbangba àti ohun tí ó kù ń yí i ká.
"Savannah Grass" jẹ́ ìpè sí ìrírí idán ayée àjọ̀dún yìí.
Bẹ́ẹ̀ kọ́, àmọ́ bẹ́ẹ̀ náà ni, ìlù orin náà ba orin náà mú gẹ́gẹ́ bí àwọn olólùfẹ́ẹ Ijó ìta-gbangba tí ó máa ń gbádùn un Ijó ìta-gbangba ṣe máa ń fẹ́ ẹ.
Orin náà dún dáadáa ní etí àti pé ó mú èèyàn gbàgbé ara rẹ̀, ní ọ̀nà tí ó ń mú kí àwọn ayírapadà ó máa gbé ẹsẹ̀ ní ọ̀kọ̀ọ̀kan bí wọ́n ṣe ń rìn/jó ní ojú ọ̀nà.
Orin náà ṣe àmúlò àti àfikún àwòrán ìlànà Ijó ìta-gbangba bí a ti ṣe mọ̀ ọ́ ni ìgbà-dé-ìgbà, fídíò orin náà túbọ̀ ṣe àfihàn ìdàgbàsókè orin soca láti ìpilẹ̀ṣẹ̀ tí í ṣe orin calypso.
Bí kò bá ti ẹ̀ jáwé olúborí nínú ìdíje Ìwọ́de Ojúnà (bí ó ti lẹ̀ jé pé ó ní àyè tí ó pọ̀!), "Savannah Grass" yóò wà nínú àkópamọ́ orin soca gẹ́gẹ́ bí orin ìgbà-dé-ìgbà tí ó mú inú àwọn olólùfẹ́ẹ Ijó ìta-gbangba ní ibi gbogbo dùn.
2. "Rag Storm" láti ọwọ́ọ Super Blue, pẹ̀lú àjọṣepọ̀ 3 Canal
Ìwà tí ó dùn mọ́ni ti "playing mas'" àti jíjó sí orin ni wípé ní bákan, àwọn èèyàn máa ń ju ọwọ́ sí òkè, pẹ̀lú ohunkóhun tí wọ́n bá mú ní ọwọ́, títì kan ohun-mímu àti aṣọ inujú.
Aṣọ inujú yìí ni wọ́n máa ń pè ní "àkísà," èyí tí wọn máa fi ń nu àágùn bí wọ́n bá ń "fò sókè." Ìlànà Ijó ìta-gbangba náà kò sọnù ní ara Super Blue, ẹni tí ó kọ "Get Something and Wave," orin tí ó jáwé olúborí nínú Ìwọ́de Ojúnà ọdún-un 1991.
Ó fọnrere àtinúdá náà ní ọdún tí ó tẹ̀lé oyè tí ó gbà pẹ̀lú "Bacchanal Time," tí ó pa àṣẹ fún àwọn ayírapadà láti máa "fi ọwọ́ " bí àwọn afọnfèrè brass ṣe ń kọrin "F-jam" tí gbogbo ènìyàn mọ̀ tàbí "tantana" tí ó ń dún ní abẹ́lẹ̀.
Super Blue tí ṣe àgbékalẹ̀ ìlànà fún irúfẹ́ orin kan tí ó dára fún ojú ọ̀nà: ó tún jáwé olúborí ní èèkàn sí i ní ọdún-un 1995 pẹ̀lú orin-in rẹ̀ ewì sí agbábọ́ọ̀lù kríkẹ́ẹ̀tì Brian Lara, tí ó pa á ní àṣẹ fún àwọn olùwòran láti "na pátákóo wọn sí òkè kí wọn ó ṣe àríyá."
"Ìjì Àkísà" ní àwọn ohun tí ó mú soca yàtọ̀ - bíi irúfẹ́ lavway ìpè-àti-ìfèsì, pẹ̀lú àyè tí ó fẹ́ fún àwọn ènìyàn láti fi àkísà.
Orin tí ó dára lórí ìtàgé fún àwọn ayírapadà láti tú ara sílẹ̀ àti "ṣeré tìkára wọn," lè fi hàn kedere wípé kò kì í ń ṣe wàsá láti fi ọwọ́ rọ́ sí ẹ̀gbẹ́ nínú ìdíje Ìwọ́de Ojúnà ti ọdún nìí.
3. "Famalay" lọ́wọ́ọ Machel Montano, Bunji Garlin àti Skinny Fabulous
Bí ó bá ní orin kan tí ń fi gbogbo ọ̀nà wá oyè Ìwọ́de Ojúnà ti ọdún yìí, ni orin yìí tí ó ní àyè láti jáwé olúborí:
ìlù "soca tí ó tani jí," ọ̀rọ̀ orin tí ó sọ nípa ìṣọ̀kan tí àjọ̀dún náà máa ń mú wá, àti ègbé ọlọ́pọlọ tí ó kó gbogbo ẹ̀yà tí ó ń kópa nínú Ijó ìta-gbangba náà pọ̀ - tí ó ń bá òṣìṣẹ́ akọrin kiri, tàbí bí àwọn ọmọ ìbílẹ̀ Trinbago ṣe máa ń sọ, "famalay" rẹ (kí a máà ṣèṣì fi wé "ẹbí"):
Ṣé ẹ rí i , ẹ jẹ́ kí n sọ fún un yín ní ẹ̀rìnkan sí i, famalay ni famalay ń jẹ́ àti pé ó yàtọ̀ sí ẹbí tí ènìyàn ti wá
Àwọn kan ní ẹ̀jẹ̀ ni àmọ́ wọn kò fẹ́ rí oòrùn
Famalay kì í bẹ̀rù láyé láti tì ọ́ lẹ́yìn ní ìgbà gbogbo...
Láì pa àṣẹ (yàtọ̀ sí abala kan tí Skinny kọ "fi ọwọ́ọ̀ rẹ hàn mí" àti "wá tẹ̀lé mi," orin náà dàbí orin ológun.
Ègbé soca tí ó dùn ní etí, pẹ̀lú ọ̀rọ̀ orin dancehall díẹ̀díẹ̀, ti ń da orí àwọn ènìyàn rú ní ìtaja Ijó ìta-gbangba.
Bí ó ti lẹ̀ jé pé ó ní àríyànjiyàn bóyá "Famalay" yóò kópa nínú Ìwọ́de Ojúnà tàbí kò ní í kópa, nítorí Skinny wá láti St. Vincent àti Grenadines, òfin sọ wípé bí "ọ̀pọ̀ àwọn akọrin tí ó ń lé orin" yẹ kí "ó jẹ́ ṣíṣe láti ọwọ́ọ ọmọ bíbíi Trinidad àti Tobago," orin náà lè jẹ́ afigagbága - eléyìí sì jẹ́ ọ̀kan.
Èyí kì í ṣe wípé orin mẹ́ta péré ni ó ń du oyè. Ó ku bí ọ̀sẹ̀ mẹ́ta kí Ijó ìta-gbangba ó wáyé, àwọn orin wọn mìíràn - tí ó ní akọrin obìrin Destra Garcia àti Patrice Roberts - tí yóò mú ìdíje le fún àwọn ọkùnrin, àti bí àwọn akọrin soca ṣì ń gbé àwo orin tuntun jáde, ìfigagbága Ìwọ́de Ojúnà ọdún-un 2019 ṣì ń lọ lọ́wọ́.
Jẹ́ kí àwọn òkú ó sọ ìtàn nípa Hong Kong
Òpópónà Ilé-ìsìn òrìṣà, Yau Ma Tei, Hong Kong. ÀWÒRÁN: David Yan (CC BY 2.0)
Ìkìlọ̀: ìròyìn yìí ní àwọn àwòrán tí ó ń ṣe àfihàn ikú àti ipá. Medium ti ṣe àtẹ̀jáde ẹ̀dàa ìròyìn yìí ṣáájú èyí.
Bí o bá ti rìnrìn àjò lọ sí Hong Kong, o ṣe é ṣe kí o dé Yau Ma Tei, agbègbè ọjà alẹ́ tí ó jẹ́ ìlúmọ̀nánká níbi tí àwọn ènìyàn ti máa ń lọ ra ọjà àti oúnjẹ ẹ̀gbẹ́ẹ títì.
Yau Ma Tei jẹ́ ọ̀kan lára àwọn agbègbè tí èró pọ̀ sí jù lọ ní Hong Kong.
Láti ọdún-un 2016, ẹ̀ka- ìlú náà ti di ibùdó fún "20,000 ọ̀nà láti gbà kú ní Yau Ma Tei," ìtọ́nà "ìrìnàjò afẹ́ ìpànìyàn" tí Melody Chan àti èmitìkarami ṣe olùdásílẹ̀, tí ó ti ń gbé àdúgbò náà fún ọdún púpọ̀.
Nípasẹ̀ ìrìnàjò afẹ́ náà, a fẹ́ mọ bí ayé àti ìgbé ayé ṣe rí ní Hong Kong.
Ìrìnàjò afẹ́ ojúnà oní kìlómítà 1.5 náà lọ láti arẹwà àti gúúsù Yau Ma Tei, àti ìrìnàjò dé ibi tí a ti pa ènìyàn 12 ní àárín-in wákàtí méjì.
A bẹ̀rẹ̀ ẹ rẹ̀ gẹ́gẹ́ bíi ètò Halowíìnì láti kó owó jọ fún ilé-iṣẹ́ ìbílẹ̀ kan.
Èsì tí a gbà dára tó bẹ́ẹ̀ ni ó mú wa tẹ̀síwájú nínú ìrìnàjò alẹ́ nínú oṣù tí yìnyín bá ń bọ́ tí ojú ọjọ́ bá tútù.
Oníṣẹ́ ìlú ni àwọn amọ̀nà, olùkọ́, oníṣègùn àti àwọn onímọ̀ mìíràn.
Bí a bá kà á ní ẹníméjì, ó ti tó ènìyàn 500 tí ó ti ṣe ìrìnàjò náà.
Àwọn ọ̀ràn ìpànìyàn tí a yàn wáyé ní àárín-in ọdún-un 2012 to 2016. Nínú ìwé ìròyìn ni a ti ṣa àwọn ìròyìn àti àkọsílẹ̀ láti ọwọ́ọ ilé ẹjọ́ Oníwàádìí-ẹni-tí-ó-kú.
Ní ìsàlẹ̀ ni àwòrán-eré ránpẹ́ ìrìnàjò afẹ́ ọdún-un 2017 ní oríi YouTube:
Ó súnmọ́, síbẹ̀ ó jìnà
Iye ènìyàn tí ó ń gbé ní ilẹ̀-tí-omí-fẹ́rẹ̀ẹ́-yíká Kowloon tó bíi èèyàn 40,000 ní orí ìwọ̀n kìlómítà kọ̀ọ̀kan, àti bí i ènìyàn 20,000 ni ó ń gbé Yau Ma Tei.
Ọ̀pọ̀lọpọ̀ ńláǹlà ni a pín sí kéékèèké. Àwọn ènìyàn ń gbé súnmọ́ ara wọn, àmọ́ síbẹ̀, wọ́n jìnà sí ara wọn.
Àìmọye àwọn ènìyàn tí ó wà nínú ìrìnàjò afẹ́ náà jẹ́ àgbàlagbà.
Bàbá arúgbó kan pa ara rẹ̀ nígbà tí ó bẹ́ láti ojúu fèrèsé ilé alájà-mẹ́rin pẹ̀lú okùn tí ó so mọ́ ọrùn.
Òkúu rẹ̀ ń fì ní ìta ògiri ilé náà ní títì ní àárín alẹ́, àmọ́ kò sí ẹni tí ó se àkíyèsí àfi ní ìgbà tí ó di fẹ̀ẹ̀rẹ̀ nígbà tí àwọn alùgbé ilé òdì kejì ṣí fèrèsée wọn.
Òmíràn ní í ṣe pẹ̀lú àwọn àgbàlagbà méjì tí a bá òkúu wọn nínú ilé, ọ̀kan kú ikú ebi.
Àsẹ̀yìnwá ni ó tó yé wípé ọkọ náà ni ó ṣe olùtọ́jú aya, ẹni tí ó arán ń ṣe.
Ọkọ náà kọsẹ̀ nínú yàrá ìgbàlejò, ó sì kú, ebí sì ṣe wẹ́rẹ́ pa ìyàwó sí orí ibùsùn.
Ó jẹ́ ohun ìbànújẹ́ wípé kò sí ẹni tí ó fura sí irú ìgbé ayé ìjìyà àwọn àgbàlagbà méjì.
Gẹ́gẹ́ bí ètò ìkànìyàn ọdún-un 2016, mílíọ̀nù èèyàn 1.16 million ni ọmọ ọdún 65 àti jù bẹ́ẹ̀ lọ ní Hong Kong - ìyẹn 15.9 ìdá gbogbo ènìyàn.
Ẹgbẹ̀rún 150 àwọn ènìyàn wọ̀nyí ni ó ń dá gbé.
HK$5,780 (US$720) ni owó oṣù àwọn àgbàlagbà tí í ṣe òṣìṣẹ́-fẹ̀yìntì ní ọdún-un 2016 - àti owó ìrànwọ́ ìjọba lápapọ̀.
Lọ́wọ́lọ́wọ́ báyìí, owó oṣù tí ó kéré jù lọ nínú tó HK$16,800 (US$2,200) dollars.
Àmọ́ gbígbé pẹ̀lú ẹbí tàbí ọ̀rẹ́ kò kan ti ìtìlẹyìn. Ìjàmbá oríṣi ni ó máa ń ṣẹlẹ̀ nínú ẹbí ní ìlú, pàápàá jù lọ ní àárín àwọn tí ó ń ṣiṣẹ́.
Ìṣẹ̀lẹ̀ kan wáyé, ọmọdébìnrin ọmọ ọdún 15 ni olóògbé tí ó máa ń múra bí ẹ̀dá-inú ìtàn tí a mọ̀ sí cosplay.
Ó f'akọyọ nínú ẹ̀kọ́ọ rẹ̀ àmọ́ ó bá ẹbíi rẹ̀ ní gbólóhùn asọ̀ nítorí olólùfẹ́ẹ rẹ̀.
Àbálọ àbábọ̀, ó kúrò ní ilé-ìwé, ó sì di ẹni-àpẹẹrẹ àwòrán láti so ẹ̀mí àti ara ró. Ẹni tí ó ṣiṣẹ́ fún tí ó san owó ọ̀yà HK$500 dollars (US$65) fún un ni ó pa a.
Òmíràn jẹ́ òkú ọmọ-ọwọ́ kan tí ìwọ́ọ rẹ̀ ṣì wà ní a ara rẹ̀, tí obìrin kan tí ó ń ṣe ìmọ́tótó ìbùdókọ̀ abẹ́-ilẹ̀ ní Yau Ma Tei bá nínú àpò kan.
Lẹ́yìn ìwádìí, àwọn ọlọ́pàá ṣe àrídájú wípé ọmọ-ọ̀dọ̀ kan láti ilẹ̀ òkèèrè tí ó ń bẹ̀rù wípé ọ̀gá òun yóò lé òun ni ẹnu iṣẹ́ bí ó bá mọ̀ wípé òun ní oyún ni ìyáa rẹ̀. Obìrin náà jẹ èrè iṣẹ́ ọwọ́ọ rẹ̀ ní ẹ̀wọ̀n.
Ní abala ìrìnàjò afẹ́ yìí, amọ̀nà ṣe ìbéèrè: ṣé àwọn ọ̀gá obìnrin náà kò jẹ̀bi bí?
Kò sí bí ó ṣe lè ṣẹlẹ̀ kí wọn ó máà mọ̀ wípé ẹni tí ó ń ṣiṣẹ́ fún wọn ní ojúmọ́ ní oyún ní inú.
Ọmọ-ọ̀dọ̀ tí ó wà ní Hong Kong ju 370,000 lọ, òfin ṣì fi àyè gbà wọ́n kí ó máa gbé nínú ilé ọ̀gáa wọn.
Èyí ni àyè fi sílẹ̀ láti lè rí wọn bá sùn bí wọn bá ń ṣiṣẹ́ fún wákàtí púpọ̀, láì jẹun tí ó ṣe ara ní oore, àti bẹ́ẹ̀ bẹ́ẹ̀ lọ.
Lẹ́yìn ọdún kan tí ìṣẹ̀lẹ̀ yẹn wáyé, ọmọ-ọ̀dọ̀ ilẹ̀-òkèèrè mìíràn gba ìdádúró ní ẹnu iṣẹ́ fún oyún tí ó ní.
Ó gba obìnrin náà ní ọdún méjì gbáko nílé ẹjọ́ láti jà fún ìdádúró láì bá òfin mu ní ẹnu iṣẹ́.
Ìpànìyàn ní àárín àwọn ènìyàn
Ọ̀gọ̀rọ̀ ìpànìyàn ní Yau Ma Tei jẹ́ ẹsẹ̀ tí ó ti ọwọ́ àwọn ènìyàn fún ra wọn wá, tí ó jẹ́ ẹsẹ̀ tí wọn kò gbèrò tàbí pa ète rẹ̀ tẹ́lẹ̀, tí àwọn tí ó dá ẹ̀ṣẹ̀ sì ṣe àṣìṣe.
Ó ní ìṣẹ̀lẹ̀ tí ọkùnrin kan pa ẹ̀gbọ́n-ọn rẹ̀ ọkùnrin ní ìta gbangba ní ojúu títì pẹ̀lú ọbẹ̀ ìwọ̀n ínṣì mẹ́sàn-án tí ó wọ inú ẹ̀dọ̀ fóró ẹ̀gbọ́n-ọn rẹ̀ lọ.
Ẹ̀bùn ni ó yẹ kí ọbẹ̀ náà jẹ́ fún ẹ̀gbọ́n náà.
Apànìyàn kan takú sí ibi ìpànìyàn lẹ́yìn tí ó pa ènìyàn tán; òmíràn fi ìwé pẹlẹbẹ ìdánimọ̀ọ rẹ̀ gba iyàrá tí ó tọ́jú òkú ẹni tí ó pa sí.
Ìpànìyàn mìíràn wáyé ní ilé ìtaja-ohun-èlò-inú-ilé.
Ẹ̀rọ-ayàwòrán amóhùnmáwòrán ká ìṣẹ̀lẹ̀ náà sílẹ̀.
Onírìn àjò ìgbafẹ́ tí ó ń lo ìwé-ìrìnnà Orílẹ̀-èdè Canada ni apànìyàn náà, ẹni tí ó gún òǹtajà ìsọ̀ náà nígbà tí òǹtajà bíi léèrè ìdí tí ó fi kó ọjà láì san owó.
Àlábàápàdé àwọn ẹ̀mí àti òjìjíi wọn
Ọ̀pọ̀ àwọn arìnrìn-àjò afẹ́ jẹ́ akẹ́kọ̀ọ́ ilé-ẹ̀kọ́ gíga.
Àwọn kan kópa nítorí wọ́n fẹ́ rí àrídájú; àwọn mìíràn rí i bí ọ̀nà láti fi ìmọ̀ kún ìmọ̀.
Oníṣègùn kan tí í ṣe ikọ̀ òṣìṣẹ́ ìlera tí ó ṣe ìrìnàjò náà sọ wípé:
Ẹni ọ̀ràn yìí dà bíi àwọn aláàárẹ̀ tí a máa ń bá pàdé nínú ìyára ìtọ́jú àwọn tí ó ní ìjàmbá àti ìtọ́júu pàjàwìrì - àwọn tí egbògi olóró tí sọ di ìdàkudà, àwọn tí ó ń sun títì, àwọn ogún-lé-mi-dé.
Iṣẹ́ẹ gbogbo wa ni láti dóòlà ẹ̀míi wọn ní yàráa pàjàwìrì.
Àmọ́ wọ́n máa ń kanra nígbà mìíràn.
Kì í rọrùn bí a bá ń ṣe ìtọ́júu wọn, nítorí náà a máa sọ sùúrù nù.
Ìrìnàjò afẹ́ yìí rán wa létí wípé a nílòo sùúrù bí a bá ń dá àwọn aláàárẹ̀ lóhùn.
Àti pé ayé ìrora ni wọ́n ń gbé, wọ́n sì ń tiraka láti gbé.
Onírúurú ikú ni yóò pa gbogbo àwọn olùgbée 20,000 Yau Ma Tei.
Ìgbàgbọ́ọ wa ni wípé bí ikú bá kanlẹ̀kùn, ẹ̀míi wọn yóò máa ráre kiri ní àárín-in àdúgbò àti ní òpópónà, láti máa rán àwọn ènìyàn létí nípa ìtúmọ̀ ìwà láyé.
Ìrìnàjò yìí ń lépa láti pèsè àyè fún àwọn òjìjí láti sọ ìtàn ara wọn.
Ohun tí ó ń fa ikú ni ìbàjẹ́ ọkàn tí a ò wò sàn.
Ìbàjẹ́ ọkàn ní ìwòsàn, a sì lè dènà ìpànìyàn.
Ó lè rí ìrànwọ́ fún àwọn tí ó ń bá ìparaẹni fà á àti àwọn tí ó wà nínú ìbàjẹ́ ọkàn.
Lọ sí Befrienders.org fún ojú òpó ìbánisọ̀rọ̀ ìdènà ìparaẹni ní orílẹ̀-èdèe rẹ.
Olórí orílẹ̀-èdè Azerbaijan tàkùrọ̀sọ àkọ́kọ́ ní orí amóhùnmáwòrán lẹ́yìn ọdún 15 ní orí àlééfà. Ó lè lo ọ̀nà mìíràn.
Ìfọ̀rọ̀wọ́rọ̀ Ààrẹ Ilham Aliyev àti amóhùnmáwòran REAL TV ní Oṣù Èrèlé 12.
Àpá àwòrán wá láti REAL TV ẹ̀rọ-alátagbà YouTube channel.
Ẹ̀rìn mélòó ló yẹ kí ààrẹ orílẹ̀ èdè ní ìtakùrọ̀sọ pẹ̀lú ilé ìgbéròyìn jáde tí ìlúu rẹ̀?
Ẹẹ̀kan l'ọ́sẹ̀?
Ẹẹ̀kan l'óṣù?
Àwọn olórí orílẹ̀ èdè afipá ṣe ìjọba máa ń ṣe ìtakùrọ̀sọ pẹ̀lú àwọn ilé ìgbéròyìn jáde ní èèkàn l'ọ́dún tàbí kí ó kéré jù bẹ́ẹ̀ lọ.
Ìdáhùn sí ìbéèrè yìí kọyọyọ ní Azerbaijan.
Ní ìbẹ̀rẹ̀ oṣù yìí, Ààrẹ Ilham Aliyev, tí ó di olórí ilẹ̀ Azerbaijan ní Oṣù Ọ̀wàrà ọdún 2003, ṣe ìtakùrọ̀sọ alákọ̀ọ́kọ́ọ rẹ̀ pẹ̀lú ilé ìṣẹ́ amóhùn-máwòrán ti ìlúu rẹ̀.
Ìfọ̀rọ̀-wáni-lẹ́nuwò oníwákàtí kan ọ̀hún tí ó wáyé lọ́jọ́ 12 oṣù yìí, pẹ̀lú oníròyìn ìjọba Mirshahin Aghayev - tí a ti mọ̀ tẹ́lẹ̀ rí fún ìdúróṣinṣin aìfi òlò p'ohùn - di gbígbésáfẹ́fẹ́ ní ilé ìṣẹ́ amóhùn-máwòrán aládàáni agbè fún ìjọba REAL TV.
Ó gbọn òǹgbẹ ni Azerbaijan, ilẹ̀ tí àwọn ará ìlú ti máa ń gbọ́ kí Aliyev sọ̀rọ̀ lórí afẹ́fẹ́, àmọ́ tí wọn kò sì rí i rí kó tàkùrọ̀sọ pẹ̀lú oníbèèrè.
Kódà ìṣàmúlò Twitter Aliyev dà gẹ́gẹ́ bí wèrè aládàásọ̀rọ̀ ju ìgbìyànjú ìbá ará ìlú sọ̀rọ̀ lọ.
Ní ìgbẹ̀yìn-gbẹ́yín, ìfọ̀rọ̀-wáni-lẹ́nuwò ọ̀hún jẹ́ àkọ́ṣe tí ó kọyọyọ.
Púpọ̀ àwọn tí ó wà lórí ẹ̀rọ ayélujára gbogbo sọ̀rọ̀ lórí aìkọbì-ara sí bí ààrẹ ṣe gbé ara rẹ̀, bí ó ṣe múra àti àwọn kókó tí ilé ìṣe ìgbóhùn sáfẹ́fẹ́ ìjọba sọ̀rọ̀ lé lórí.
Gẹ́gẹ́ bí a ti mọ̀ pé kò pọn dandan kí Aliyev ṣàfihàn ara rẹ̀ bí ó ṣe tó - Azerbaijan kòì tí ì dìbò tí kò sí kọ́mí-n-kọ́họ lẹ́yìn ọdún 37 tí ó ti gba òmìnira - kíni ó mú u ṣe èyí?
Ìfọ̀rọ̀wánilẹ́nuwo Ààrẹ Ilham Aliyev's pẹ̀lú REAL TV ní ọjọ́ 12, oṣù Èrèlé.
Àwòrán láti orí ẹ̀rọ-alátagbà YouTube ti REAL TV.
Àwọn kókó ìtakùrọsọ ọ̀hún dá lórí - ìjàkú akátá pẹ̀lú Armenia lóríi Nargono- Karabakh, iṣẹ́ ìlú, àtúnṣe sí ètò ọrọ̀ Ajé, àti ìbáṣepọ̀ pẹ̀lú Ẹgbẹ́ Aláṣẹpọ̀ Eurasian àti Ẹgbẹ́ Aláṣẹpọ̀ Europe.
A kò rí ohun tuntun kan gbámu.
Lẹ́yìn ìgbà tí fídíò ọ̀hún gba kòbákùngbé ìjábọ̀ bíi "Kọ̀wé fipò sílẹ̀" àti "A kò fẹ́ àlọ́ atanijẹ mọ́" pẹ̀lú ọ̀pọ̀lọpọ̀ àìní ìfẹ́ràn ní ọjọ́ àkọ́kọ́ tí a gbé e sórí ayélujára, ìkànnì REAL TV ní oríi YouTube ti ìsọsí pa.
Olóṣèlú alátakò Azer Gasimli sọ pé ìfọ̀rọ̀-wáni-lẹ́nuwò ọ̀hún fi hàn pé "ìfoyà ti dé bá" ìjọba láàárín bí àwọn ará ìlú ò ṣe gba ti wọn àti ọ̀rọ̀ ajé ìlú tí ó ń ṣ'òjòjò.
Mo wo ìtàkùrọsọ àkọ́kọ́ tí Ilham Aliyev ṣe pẹ̀lú oníròyìn ilẹ̀ yìí kan.
Mo rò pé kò mọ́gbọ́n dání láti sọ tàbí kọ nǹkan kan l" ésì si ohun tí Ààrẹ sọ.
Nítorí pé a ti ń fún un l'ésì fún ọdún pípẹ́.
Kò sí hóró òótọ́ kán nínú ìtàkùrọsọ ọ̀hún.
Ààrẹ àti oníròyìn ọ̀hún rán mi l'étí nípa "ọkọ̀ tó léfòó lórí irọ́ ."
Ní àkótán: ara ò rọ ìjọba!
Habib Muntazir, aládàádúró oníròyìn kan fi ẹ̀dùn ọkàn-an rẹ̀ hàn pé ìtàkùrọsọ ọ̀hún kò gbóòkàn:
Nǹkan kan ṣo tí mo gbọ́ ni "Ìyá àgbà Saray."
Ó dá mi lójú pé "Ìyá àgbà" yìí yóò ṣòro tí ó wúni lórí ju Ilham Aliyev lọ.
Ìfakùn ọ̀rọ̀ "Ìyá àgbà Saray" tí Muntazir mẹ́nubà dá lórí àbẹ̀wò ìbánidárọ tí Aliyev bá lọ sí Agbègbè Shamakhi tí Azerbaijan, níbi tí ìporùrù ayé tí bá ọ̀pọ̀lọpọ̀ ilé ìgbé jẹ́ ní ìbẹ̀rẹ̀ oṣù yìí, tí ọ̀kan nínú rẹ̀ jẹ́ ti obìrin ọlọ́mọdún 92 tí orúkọ rẹ ń jẹ́ Saray.
Ajábọ̀ iṣẹ́ ìjọba ti fúnpá lórí ìpàdé tí Aliyev ní pẹ̀lú Saray, ẹni tí ó ti gba oríyìn gẹ́gẹ́ bí àwòkọ́ṣe rere fún ìfaradà àti ìgbàgbọ́ tí ó ní sí ọjọ́ iwájú orílẹ̀-èdè Azerbaijan lẹ́yìn-in ìṣẹ́lẹ̀ náà.
Ilham Aliyev pàdé Ìyá àgbà Saray. Àwòrán láti qafkaz.info.
Bí a ṣe lè ri lára ìtú ìmọ̀ ìfọ̀rọ̀wọ́rọ̀ agbóhùnsáfẹ́fẹ́ REAL TV l'órèfé, Aliyev sọ àsọdùn ọ̀rọ̀ nínú ìgbóríyìn fún arúgbó ọ̀hún, bí ò tí ṣe perí rẹ ní sísẹ̀ntẹ̀lé:
Irú ìyá àgbà àti àwọn ìyá, gẹ́gẹ́ bíi Ìyá àgbà Saray ti ń ṣakitiyan ìpamọ́ àwọn ìṣe orílẹ̀ wa àti ẹ̀mí-àìrí fún àìní ye ọgọ́rùn-ún ọdún.
Gbogbo obìnrin Azerbaijan ni ó fẹ́ fi ìwà jọ ìyá àgbà Saray.
Wò ó, obìrin ọmọ ọdún 92 èyí tí ilé rẹ̀ ti di ìlẹ̀ẹ́lẹ̀, ìrètí gidi wo ló tún wà fún un mọ́!
Ìyá àgbà Saray ní ìfọkàntẹ̀ pé ìjọba yóò dúró tì òun.
Kámáparọ́, nínú ìrìnàjò kékeré lọ sí Shamakhi, n kò rò ó tì tẹ́lẹ̀ pé n ó ṣe àlábàpáàdé Ìyá àgbà Saray.
Mo yẹ àwọn ilé tí ìporùrù ilẹ̀ ọ̀hún bà wò fínnífínní, mo sì rí àrító ohun tí ó ṣẹlẹ̀ níbẹ̀.
Gẹ́gẹ́ tí mo rí Ìyá àgbà Saray, àrídájú mi lórí bí àwọn ọmọ Azerbaijan ṣe ṣ'èèyàn sí l'ékún sí i.
Àwọn ọmọ ilẹ̀ wa á máa mú ìwúrí báni.
Ó wà nínú ìṣòro; ilée rẹ̀ ti wó.
Ó jọ pé kò mọ̀ pé ẹnìkan yóò wá ṣe ìrànwọ́ fún òun.
Kò mọ̀ bóyá ilé òun yóò dí àtúnkọ́ tàbí wọn yóò dà á wó pátápátá kọ́ òmíràn.
Àwọn ìyá àgbà bíi Saray ní ẹ̀mí ìforítì òun ìlọra tí ó mú àwọn ọmọ Orílẹ̀ Azerbaijan yàtọ̀.
Oníròyìn aládàádúró mìíràn, Sevinc Osmangizi, fi ṣe àgbékalẹ̀ ìpè kan ní oríi YouTube tí ó ń pè fún ìda-ọ̀rọ̀-wo lórí ìfọ̀rọ̀wáni-lẹ́nuwo ọ̀hún lẹ́yìn tí Ìgbóhùnsáfẹ́fẹ́ parí.
Àwọn tí wọ́n wò ó sọ àwọn nǹkan tí kò tẹ́ wọn lọ́run, wón sì tún pè fún àyípadà.
Ọ̀kan ní:
N kò le è wo ìfọ̀rọ̀wọ́rọ̀ náà ju ibi mo wò ó dé lọ, mo sì pa ẹ̀rọ amóhùn-máwòrán.
Nítorí pé, òfé lásán ni olùbéèrè Mirshahin Aghayev àti ìbéèrè rẹ̀.
Àdéhùn wọn kò wúlò fún wa mọ́.
Èké àti irọ́ wọn ti sú àwọn èèyàn.
Àwọn ará ìlú ń fẹ́ ohun tuntun àti àtúntò tòótọ́.
Akẹ́kọ̀ọ́bìrin kan tí ó jẹ́ ọmọ Tibet-Canada rí ìkọlu lórí ayélujára lẹ́yìn tí ó já ewé olú borí nínú ìdìbò àjọ-ìgbìmọ̀ akẹ́kọ̀ọ́.
Ó rò pé, Beijing ló yẹ á bá wí.
Àwòrán wá láti ọwọ́ọ Chemi Lhamo láti ìbáwọlé The Stand News.
Leung Hoi Ching ni ó kọ́kọ́ kọ ìròyìn yìí tí a sì tẹ̀jáde ní èdèe Chinese lórí ilé ìgbéròyìn jáde ará ìlú Hong Kong, The Stand News ní ọjọ́ karùn-ún-dínlógún, Oṣù Èrèlé, ọdún-un 2019.
Zhao Yunlin ni ó tú ìmọ̀ọ rẹ̀ sí èdèe Gẹ̀ẹ́sì.
Ní ọjọ́ kẹsàn-án Oṣù Èrélé, àwọn akẹ́kọ̀ọ́ ti Ifáfitì Toronto, ọgbà Scarborough dìbò yan ọmọ ọdún méjìlél'ógún kan tí ìlú abínibíi rẹ̀ jẹ́ Tibet, gẹ́gẹ́ bí ààrẹ ìgbìmọ̀ àwọn akẹ́kọ̀ọ́.
Lẹ́yìn ọjọ́ mélòó kan tí a kéde èsì ìdìbò ọ̀hún, ogunlọ́gọ̀ àwọn ọmọ China tí wọ́n ń kẹ́kọ̀ọ́ l'ókè òkun fi òǹtẹ̀ lu àpilẹ̀kọ ìfi-èhónú kan ní orí ẹ̀rọ-ayélujára, tí wọ́n sì ń t'ọ́ka àbùkù sí Lhamo pé ó ń l'ẹ̀díàpòpọ̀ pẹ̀lú àwọn àjọ tó ń jà fún òmìnira Tibet.
Wọn rọ àwọn aláṣẹ ilé-ìwé ọ̀hún láti yọ ọ́ kúrò l'órí òye náà.
Kòbákùngbé ìfèsì ọ̀rọ̀ láti ẹnu àwọn akẹ́kọ̀ọ́ tí ó ń gbé ní òkè òkun gbùngbùn òkè-odò China.
Ìṣàmúlò ẹ̀rọ-alátagbàa ti Lhamo kún fún àwọn kòbákùngbé ìjábọ̀-ọ̀rọ̀ àti èyí tí ó ń pè fún ìwàa jàgídíjàgan, èyí tí kò ṣẹ̀yìn àwọn akẹ́kọ̀ọ́ òkè-òkun tí ó ń gbé gbùngbùn China.
Bí àwọn ilé ìgbéròyìn sáfẹ́fẹ́ àgbàńlá-ayé gbogbo ṣe tán ìròyìn-in rẹ̀ ká, àwọn akẹ́kọ̀ọ́ tí ó wà láti Hong Kong àti Taiwan gbìnnàyá láti gbéjàa Lhamo.
Nínú ìfọ̀rọ̀wáni-lẹ́nuwo orí ẹ̀rọ ìbánisọ̀rọ̀ pẹ̀lú Stand News, Chemi Lhamo sọ pé òun nígbàgbọ́ pé ohun tí ó ṣẹlẹ̀ kò sẹ́yìn àwọn àjọ tí wọ́n ń bá Ìjọba China ṣe, ẹ̀sùn èyí tí àwọn òṣìṣẹ́ àgbà àjọ ọba China ti sẹ́ lé lórí.
Kí a tó dìbò yìí, a ti yàn mí gẹ́gẹ́ bí igbá-kejì ààrẹ ìgbìmọ̀ akẹ́kọ̀ọ́ fún oṣù mẹ́jọ gbáko, kò sì sí ohun kan tí ó ṣẹlẹ̀.
Ní ìdakèjì, lẹ́yìn gbogbo ìṣẹ̀lẹ̀ẹ pàjáwìrì wọ̀nyìí, kò sí àní-àní pé àjọ kan ń gbìyànjú láti tìka bọ ìṣẹ̀lẹ̀ wọ̀nwọ̀nyí ní bírípó.
Ó pani lẹ́rìn-ín pé láti ìgbà yìí wá tí mo ti ń ṣiṣẹ́ gẹ́gẹ́ bí igbá-kejì ààrẹ, bí mo ti ṣe ń ṣe ètò oríṣiríṣi tí n ò sì yé fi àwọn àṣàyàn ìhùwàsí mi l'éde, ṣùgbọ́n kò sí ẹni tí ó ti wádìí nípa àwọn ọ̀nà òṣèlú tí mo yàn ní ààyò.
Ó tẹ̀ síwájú sí i pé ìwà àwọn akẹ́kọ̀ọ́ akẹgbẹ́ òun láti gbùngbùn China tí ń yí padà.
Ọ̀kàn nínú àwọn akẹgbẹ́ẹ rẹ̀ tí ó wá láti gbùngbùn China fi ìwàǹwara pè é níjà láti fi èrò rẹ s'óde lórí gbígba òmìnira Tibet.
Ó tún gba àwọn ìpè kan, èyí tí ó ń kọ "orin pupa" (orin ọ̀tẹ̀ tí ó ń yín Ẹgbẹ́ Òṣèlú Chinese Communist Party).
Àwọn orin wọ̀nyìí kò yé Lhamo, bó ṣe jẹ́ pé kò mọ èdèe Mandarin Ilẹ̀ China sọ.
Bí àkànlù àtakò àti ìjàbọ̀ ṣe ń lọ lọ́wọ́ lórí ayélujára, àpapọ̀ àwọn akẹ́kọ̀ọ́ kan tí gbógun lọ sí ọ́fíìsì ìgbìmọ̀ akẹ́kọ̀ọ́ láti lọ pè fún gbígbé èsì ìdìbò ọ̀hún yẹ̀wò.
Ìgbìmọ̀ akẹ́kọ̀ọ́ sì ti ti ìyàrá ìpàdée wọn pa fún ìgbà díẹ̀, nítorí ọ̀rọ̀ àbò.
Chemi Lhamo ti jẹ́ ajàjàǹgbara akẹ́kọ̀ọ́ fún ọdún mélòó kan.
Ó jẹ́ ọmọ ẹgbẹ́ tó ní áápọn ní ìlú àjọgbé àwọn Tibet tí ó wà ní Toronto àti pé ó ti kópa nínú ìjàfẹ́tọ̀ọ́ kan tí ó wáyé níta Akànkọ́ Ilé Ẹ̀kọ́ Confucius tí fáfitì ọ̀hún, ẹ̀ka ìbílẹ̀ àjọ ìsọdọ̀kan àṣà Ilẹ̀ China tí ìjọba China ń ṣe agbátẹrù fún lọ́nà tí ó fi ń mú kí China lágbára sí i ní ilẹ̀ òkèèrè.
Ní ìgbà yìí wá, ó ti fi èrò ọkàn-an rẹ̀ hàn pẹ̀lú àwọn ajàfẹ́tọ̀ọ́ ìlú láti Hong Kong àti Taiwan lórí kókó ọ̀rọ̀ tó jẹ mọ̀, òmìnira ọ̀rọ̀ sísọ, ìdá-gbé nǹkan ṣe, ìjọba àwarawa àti àwọn kókó tó jọ mọ́ ọ ní ìpàdé ìta gbangba.
Lhamo ò fi ìgbà kan bẹ̀rù láti sọ èrò ọkàn-an rẹ̀ jáde rí tàbí fi ara rẹ̀ hàn gẹ́gẹ́ bí ọmọ Tibet- ó má ń wọ Chuba, aṣọ ìbílẹ̀ àwọn ọmọ Tibet, ní gbogbo ọjọ́ Ọjọ́rú.
Títí di ìgbà ìdìbò, kò gbó-òórùn inúnibíni kán rí láti ọ̀dọ àwọn akẹgbẹ́ẹ rẹ̀ tí wọ́n jẹ́ ọmọ China.
Èyí ni ó mú u fura pé ìkoni síta bíi ọmọ ọjọ́ mẹ́jọ yìí kò sẹ́yìn àwọn aláṣẹ China.
Láti èèyàn ogúnléndé aláìníbùgbé sí olórí ìgbìmọ̀ akẹ́kọ̀ọ́
Kí ó tó rin ìrìnàjò lọ sí Canada ní ọmọ ọdún mọ́kànlá , Chemi Lhamo jẹ́ ẹni ogúnléndé tí kò rí ibùgbé kan gbé ní India.
Àwọn òbíi rẹ̀ àgbà sá kúrò ní ilẹ̀ẹ wọn pẹ̀lú Dalai Lama ní ọdún-un 1959. Nínú hàhámọ́ ìnira tí wọ́n wà yìí, kò sí ibi tí òun àti mọ̀lẹ́bí rẹ̀ lọ, tí wọ́n kà wọ́n kún.
Nígbàkúùgbà tí wọ́n bá bí mí léèrè pé: "Ibo lo ti wá?"
Ara mi máa ń kótì láti dáhùn - Ìgbà mìíràn mà á pé India ni mo ti wá, ṣùgbọ́n wọn kò fún mi ní ìwé ìgbèlùú; nígbà mìíràn ẹ̀wẹ̀ mà á dáhùn pé Tibet ni mo ti wá, ṣùgbọ́n tí wọ́n bá béèrè pé báwo ni Tibet ṣe rí, n ò mọ bí n ó ṣe dáhùn-un rẹ̀, ìdí ni pé China ò fún mi ní ìwé ìgbèlùú lọ sí Tibet.
Ṣùgbọ́n ìrírí mi bí wọ́n ṣe ń rí mi bíi atọ̀húnrìnwá ti jẹ́ kí n ní ìmọ̀ nípa àṣà àwọn èèyàn mi: àṣà Tibet.
Llamo sọ̀rọ̀ nípa ìrìnàjòo rẹ̀ lọ sí Canada, ọmọ kékeré akẹ́kọ̀ọ́ tuntun kan tí ó wá láti Tibet tí ó bá wá sí ìyàrá ìkẹ́ẹ̀kọ̀ọ́.
Ara rẹ̀ yá gágá, inú rẹ̀ dùn láti ṣe alábàpàdé àwọn ọ̀rẹ́ tí ó wá láti ilẹ̀ẹ rẹ̀, bẹ́ẹ̀ ló mọ̀ pé ó lé sọ èdè Tibet.
Síbẹ̀síbẹ̀, nínú ìfún-ojúpọ̀, ó sọ fún un pé: "Tí a kò bá sọ èdè Tibet ńkọ́ ?
Mo lè sọ Gẹ̀ẹ́sì."
N ò mọ̀ bóyá ojú ń tì í ni tàbí ẹ̀rí ọkàn ń jẹ́ ẹ.
N ò mọ̀.
Ṣùgbọ́n ìgbà náà ni mo tó mọ̀ pé àwọn ọ̀dọ́ Tibet kan ò fẹ́ sọ èdè wọn bí ẹni pé wọn kàn-án nípa fún wọn láti sọ èdè elédè.
Ní ìgbà yẹn, Lhamo jẹ́ ọmọ ọdún 12.
Ẹ̀míi rẹ̀ ò lé "lẹ̀ nípa ìdánimọ̀ọ rẹ̀, ó yìí ọkàn àwọn òbí rẹ̀ padà láti kó lọ sí àdúgbò tí àwọn ọmọ Tibet ń gbé.
Láti ìgbà náà wá, ó kọ́ nípa èdè, àṣà àti ìṣẹ̀ṣe Buddha ti Tibet, ó sì di àjà-fún-ẹ̀tọ́ ọmọ ènìyàn.
Àwọn àdáyanrí ìwà Tibet bíi ìní elẹgbẹ́ ẹni lọ́kàn, ìbọ̀wọ̀ fún àgbà, àìmọ̀kan ní ìpilẹ̀ ìbàjẹ́, ti fún mi ní ìgboyà.
Bí ìmọ̀ mi ṣe ń lé kún sí i nínú àṣà ìbílẹ̀ẹ mi, ní ìgboyà mi ṣe ń pọ̀ sí i.
Agbára àti ìgboyà yìí, bí ó ṣe sọ, tí mú u láti lè sọ̀rọ̀ akin gẹ́gẹ́ bí atọ̀hùn-rìnwá àti ọmọ Tibet:
Ó le láti jẹ́ atọ̀hùn-rìnwá, ṣùgbọ́n ìjàjàǹgbara yìí ní ó sọ mí di bí mo ṣe wà.
Lónìí, mò ń sọ̀rọ̀ ní ohùn ìrara nípa àwọn ará Tibet ní kíkankíkan àti ìwúrí ọlọ́pẹ́ tí ìdánimọ̀ọ mi gẹ́gẹ́ bí ọmọ Tibet fún mi.
Nígbà tí à ń dìbò ìgbìmọ̀ akẹ́kọ̀ọ́, mo máa ń tẹnu mọ ọn pé ó yẹ kí àwọn tí wọ́n ayàsọ́tọ̀ ní aṣojú nígbà ìdìbò.
À ń fẹ́ aṣojú tí yóò rí i wípé à ń rí ẹtọ wa gbà lóòrèkóòrè.
Ìjìyà yóò wá sópin
Fún Lhamo, ayé tí ó pé pérépéré ni èyí tí kò sí ìdálọ́wọ́kọ́ tàbí ìyàsọ́tọ̀ - Òmìnira Tibet àti ìdádúróo rẹ̀ kọ́ ni ohun tí ó hún jẹ wá lẹ́sẹ̀.
Ìmísí ọjọ́ ọ̀la mi sí Tibet kan náà ni mo ní sì gbogbo àgbá-ńlá-ayé: Mo fẹ́ jẹ́ kí ẹ̀tọ́ tí àwọn ará Tibet ń jẹ gbádùn máà yàtọ̀ sí ti àwọn Canada, àwọn ni òmìnira láti lè sọ èrò ọkàn ẹni, òmìnira láti ní ìgbàgbọ́, òmìnira láti máà fi òṣèlú pá ẹniẹlẹ́ni lẹ́kún.
N ò ṣe ojúṣàájú fún àwọn ará Tibet láti ní àwọn ẹ̀tọ́ wọn yìí nìkan, ó wù mí kí àwọn tí wọ́n wá láti Hong Kong àti Taiwan, ìwọ̀-oòrùn Turkey, àwọn ẹgbẹẹgbẹ̀rún lọ́nà ẹgbẹ̀rún ní ìlọ́po méjì 60 ẹni ogúnléndé tí ó wà ní kárí ayé àti fún gbogbo àwọn ènìyàn láti jàǹfààní ẹ̀tọ̀ wọ̀nyí.
Ọ̀pọ̀ àwọn èèyàn láti Hong Kong ní ìgbàgbọ́ pé China tí ń lo agbára tìkúùkú, wọ́n sì ń lo ètò ìlú láti ṣẹ́ àwọn ọ̀tá àti àwọn ẹ̀yà tí kò pọ̀ lẹ́yìn.
Kódà ni Hong Kong, àyè láti sọ ọ̀rọ̀ ẹnu ẹni jáde àti láti bá èèyàn ṣe pọ̀ ti jákulẹ̀.
Àwọn ìpèníjà òṣèlú tí ó ń kojú wọn ní Hong Kong lẹ́yìn Àkójọpọ̀ Ẹgbẹ́ Alábùradà; 2014 Umbrella Movement kò ṣe àjòjì sí Chemi Lhamo, ṣùgbọ́n ó bá àwọn ará Hong Kong kẹ́dùn, ó pẹ̀tù sí wọn lọ́kàn pé kò kí wọ́n máà ṣe juwọ́ sílẹ̀:
Mo kọ́ ẹ̀kọ́ kan nínú àṣà àwọn Tibet nípa àìwàfúnìgbàpípẹ́: gbogbo nǹkan ni òpin yóò dé bá. Mo ní ìgbàgbọ́ pé ìjìyà gbogbo ń bọ̀ wá dópin...Mo ní ìrètí pé ọjọ́ kan ń bọ̀ tí mo máa wọ aṣọ Chuba mi lọ sí Tibet.
Àfilé iye owó fún gbígba ìwé ẹ̀rí ọmọ-ìlú-fún-ìrìnnà mú àwọn ọmọ Angola fi ẹ̀hónú hàn
Ní ibi ìfẹ̀hónúhàn ní Luanda, àmì náà sọ pé "30.500 Kwanzas kì í ṣe kékeré."
Àwòrán láti ọwọ́ọ Fernando Gomes, a gba àṣẹ láti lò ó.
Inú ń bí àwọn ọmọ orílẹ̀-èdè Angola látàrí iye owó ìwé ẹ̀rí ọmọ-ìlú-fún-ìrìnnà tuntun 30,500 kwanzas (ó tó 97 owó dollar) tí ìjọba ṣẹ̀ṣẹ̀ polongo ní ọjọ́ 21 oṣù Ṣẹẹrẹ.
2500 kwanzas (owó dollar orílẹ̀-èdè US mẹ́jọ) ni ó jẹ́ tẹ́lẹ̀tẹ́lẹ̀.
Ní àfikún, ìjọba ti pín iye owó irúfẹ́ ìrìnàjò tí ó wà sí ọ̀tọ̀ọ̀tọ̀, ó tò ó ní ẹsẹẹsẹ.
Lábẹ́ ìlànà tuntun yìí ni ìjọba yóò ti máa gba 45,250 kwanzas fún ìwé ìwọ̀lú ìdúró-sí-ìlú; 21,350 fún ìwé ìwọ̀lú ìrìnàjò-afẹ́; 36,500 fún ìwé ìwọ̀lú àgbàníbodè; 38,125 fún ìsúnsíwájú ìwé ìwọ̀lú iṣẹ́; 15,250 fún ìwé ìwọ̀lú ọ̀rọ̀ ìlera ara; àti 30,500 fún ìwé pélébé ìgbélùú.
Agbẹnusọ fún Ẹ̀ka Ìjọba tí ó ń ṣe àbójútó ètò ìforúkọsílẹ̀, Valdemar José, sọ fún àwọn akọ̀ròyìn ìbílẹ̀ Angola pé ìdíyelé fún ìwé ìrìnnà ìwọ̀lú lásán-làsàn lọ sí òkè nítorí owó gegere ni ó ń jẹ láti ṣe ìwé náà:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ìjọba rí i wípé ó tó àsìkò láti sún owó ìwé ẹ̀rí ọmọ-ìlú-fún-ìrìnnà, ó sì ti yọ ọwọ́ọ Kílàńkóo rẹ̀ kúrò nínú kíkó owó lé e lórí, kí ó ba lè ṣe, fún àpẹẹrẹ, pèsè omi, ináa mànàmáná àti àwọn ohun amáyérọrùn mìíràn.
Ohun èlò fún ìwé ẹ̀rí ọmọ-ìlú-fún-ìrìnnà máa ń gbọ́n owó mì, nítorí iṣẹ́ ìdáàbòbò oríi rẹ̀, tí àjọ ọba ń kówó lé lórí tẹ́lẹ̀ kí ó tó di ìgbà yìí.
Èyí jẹ́ ìrántí ohun tí ojú àwọn ọmọ Mozambique rí ní ìparí ọdún-un 2018, nígbàtí ìjọba pinnu láti fi owó kún ìwé àṣẹ gbogbo, bẹ́ẹ̀ náà ni ó bá ìwé àṣẹ ọkọ̀ wíwà, tí ìdíyelée rẹ̀ fi ìdá 500 gbéwó lórí.
Àfilé iye owó náà ti dá awuyewuye sílẹ̀.
Ìfẹ̀hónúhàn ọ̀dọ̀ tí ó tó bíi 100 wáyé ní ọjọ́ kẹ́rin oṣù Èrèlé, pẹ̀lú àtìlẹ́yìn ẹgbẹ́ àwọn ọmọ ìlú kan tí ó rí ìgbésẹ̀ ìjọba gẹ́gẹ́ bí ọ̀nà láti gbẹ́sẹ̀ lé ẹ̀tọ́ àwọn ènìyàn fún ìrìnàjò ṣíṣe.
Ìfẹ̀hónúhàn náà
Ìfẹ̀hónúhàn ní Luanda (ọjọ́ kẹrin oṣù Èrèlé).
Àwòrán láti ọwọ́ọ Simão Rossi, a lò ó pẹ̀lú àṣẹ.
Ní ọjọ́ kẹrin oṣù Èrèlé, Global Voices bá Fernando Gomes, ajìjàǹgbara ọmọ orílẹ̀ èdè Angola tí ó jẹ́ ọ̀kan lára àwọn alátìlẹ́yìn ìfẹ̀hónúhàn náà tàkùrọ̀sọ, láti mọ ohun gbogbo tí ó rọ̀ mọ́ ìṣẹ̀lẹ̀ náà.
Ó sọ fún wa:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Èyí [ni ọ̀nà kan] fún ìpèsí àkíyèsí ìjọba João Lourenço, wípé àfilé ìdíyelé kò yẹ nírú àsìkò yìí, nítorí owó náà ti ṣe gegere ju fún àwọn ọmọ ìlú.
Àti pé "iṣẹ́ ìdàgbàsókè ọrọ̀ Ajé orílẹ̀-èdè Angola" kò lé wáyé nípasẹ̀ àfilé owó orí, nítorí wípé àwọn ọmọ ìlú ni ó ń fi orí kó o, àwọn tí ó wà ní ipò ìjọba ní àǹfààní tí ó pọ̀ ní ìkáwọ́ọ wọn, tí ó ṣe pé àpò ará ìlú tí ó ń rùnpà ni wọ́n ti ń mú owó tí wọ́n ń ná.
Àwọn alátakò ti sọ pé ó ṣe pàtàkì láti rántí wípé ìwé ẹ̀rí ọmọ-ìlú-fún-ìrìnnà dúró fún ìdánimọ̀ ọmọ ìlú ní òkè òkun, torí ìdí èyí, kò ṣe é yẹ̀ sílẹ̀ fún wọn.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
A máa wà ní ojú òpópónà ní olú ìlú fún oṣù Èrèlé, ní àwọn ọjọ́ kọ̀ọ̀kan tí a yàn, ọjọ́ kẹrin oṣù Èrèlé ni ìwọ́de náà bẹ̀rẹ̀, àmọ́ ní ọjọ́ kéje ni a máa padà sí ojú òpópónà, tí a óò tún wà ní ọjọ́ kankànlá, tí a ó sì jábọ̀ ní ọjọ́ kẹtàlá, bí ìjọba kò bá yí ohùn padà.
Àwọn akọrin ewì-alohùn ráàpù, Lilo Kwanza àti Adérito Gonçalves, kọ orin kan, tí wọ́n sì ya àwòrán-an orin tí ó dá lóríi ìwọ́de ìfẹ̀hónúhàn yìí, "Ìwé ẹ̀rí ọmọ-ìlú-fún-ìrìnnà 30,000" ni àkọlé orin náà, tí ó ń ṣe ẹ̀fẹ̀ lórí iye owó tabua tí ọmọ-ìlú yóò san fún ìwé ìrìnnà.
Ó ku ọjọ́ díẹ̀ kí ìwọ́de náà ó kò, ajàfúnẹ̀tọ́ ọmọ orílẹ̀-èdè Angola Pedrowski Teca sọ wípé ìwé ẹ̀rí ọmọ-ìlú-fún-ìrìnná pọn dandan ju ìwé ìdánimọ̀ pélébé lọ, ó rọ àwọn ènìyàn láti kọ́wọ̀ọ́ rìn, nítorí àìkọ́wọ̀ọ́ rìn, ní í ṣe ikú pa ọmọ ejò:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Àwọn àjọ àgbáyé ti dẹ̀yìn kọ Òfin Ìṣíkúrò tí ó pàṣẹ àfilé ìdíyelé tí ó gbéra nílẹ̀ fìrì tí ó sì lọ òkè lálá.
OBS: Ìwé ìdánimọ̀ pélébé (B.I) wúlò gẹ́gẹ́ bí àmì ìdánimọ̀ ní àárín ìlú Angola.
Ní ẹ̀yìn odi ìlú Angola, pánda tí kò wúlò ni ìwé ìdánimọ̀ pélébé, kò sí àmì ìdánimọ̀ kan tí ó wà bí kò ṣe ìwé ẹ̀rí ọmọ-ìlú-fún-ìrìnnà.
Àwa, tí a wà nínú ìlú, ni a ó fi ààbò bò tí a ó sì ké pe àwọn aráa wa ní òkè òkun, kí àwọn náà ó ké gbàjarè, nítorí ìwé ẹ̀rí ọmọ-ìlú-fún-ìrìnnà ṣe kókó fún wọn.
Kí ìròyìn náà ó ba hó ye létí àwọn ènìyàn, ajàfúnẹ̀tọ́ọ nì àti akẹ́kọ̀ọ́ Ifáfitì, David Mendes, kọ, ní ọjọ́ ìwọ́de náà, iṣẹ́-ìjẹ́ fún ààre orílẹ̀-èdè Angola João Lourenço:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ọmọ-ẹgbẹ́ ààrẹ João Lourenço, kì í ṣe nítorí èyí ni àwọn aráa Angola ṣe yàn ọ́ sípò, kò sí ibi tí o ti sọ nínú ìpolongo ìléríi rẹ, o kò sọ pé ìwé ẹ̀rí yóò gbówó lórí, síbẹ̀ kí ni ò ń rò?
Kí ni ẹ fi ṣe ohùn àwọn mẹ̀kúnnù?
A ti rí ìrora látàrí àwọn àfilé ìdíyelé, ǹjẹ́ o mọ ìṣòro tí ó ń fà fún àwọn ará ìlú?
A kò tilẹ̀ mọ ẹni náà tí ó tọ́ láti tukọ̀ orílẹ̀-èdè Angola, báwo ni ọ̀dọ́ tí kò níṣẹ́ tí kò lábọ̀ yóò ṣe rí owó gba ìwé ẹ̀rí?
Pẹ̀lú gbogbo rẹ̀, ìjọba kò ì tíì sọ tó, tàbí kí ó kéde láti sọ bóyá òun yóò mú ìdíyelé náà wálẹ̀.
Àyájọ́ Ọjọ́ Òmìnira ní Trinidad àti Tobago - àmọ́ ǹjẹ́ orílẹ̀-èdè náà ní òmìnira bí?
Citizens examine what stands in the way of true freedom
Ère Orin Ìràpadà, Ọgbà Òmìnira, Jamaica. Àwòrán láti ọwọ́ọ Mark Franco, a gba àṣẹ láti lò ó.
Ọjọ́ 1 oṣù Ògún ni ọ̀pọ̀ agbègbè tí ó wà ní Caribbean mọ̀ sí Àyájọ́ Ọjọ́ Òmìnira, tí í ṣe ọjọ́ tí a máa ń sààmi ìgbòmìnira àwọn ọmọ Adúláwọ̀ t'ó jìyà ní àsìkò okòwò ẹrú orí òkun atlantic.
Trinidad àti Tobago jẹ́ àkọ́kọ́ nínú àwọn orílẹ̀-èdè ní àgbáyé tí yóò ya ọjọ́ sọ́tọ̀ láti fi sọríi ìfòpin sí òwò ẹrú, àmọ́ lẹ́yìn-in 34 ọdún tí ìsinmi àpapọ̀ náà fi ẹsẹ̀múlẹ̀ àti ọdún 185 lẹ́yìn-in tí Àbá òfin Ìfòpin sówò-ẹrú kọ́kọ́ wáyé, awuyewuye ṣì ń lọ lóríi wípé bóyá erékùṣù-ìbejì olómìnira náà ní òmìnira tàbí kò ní.
Nínú ọ̀rọ̀ọ rẹ̀ nípa òmìnira ní ọjọ́ 27, ọdún-un, Alákòóso Ìlú Dókítà. Keith Rowley ṣàkíyèsí wípé ní àárín àwọn ọmọ bíbíi Trinidad àti Tobago, àwọn tí ó jẹ́ ọmọ Adúláwọ̀ "kol ṣe dáadáa tó bí ó ṣe yẹ."
Rowley sọ wípé ìwà-ipá tí í ṣe ti ènìyàn dúdú, ìrírí ọ̀dọ̀, ní láti máa ṣe ìwúrí fún àwọn ọmọìlú láti "fiyèsí, ṣe àfihàn àti ṣe ìtàkùrọ̀sọ pàtàkì nípa ibi tí a wà gẹ́gẹ́ bí orílẹ̀-èdè."
Alága Ìgbìmọ̀ Àtìlẹ́yìn Òmìnira ti orílẹ̀-èdè náà, Khafra Khambon, gbà.
Àwọn ìwé àpilẹ̀kọ kan sí olóòtú fi àwọn àpẹẹrẹ okòwò ẹrú ìgbàlódé láwùjọ hàn èyí tí ó fi hàn wípé òmìnira tòòtọ́ ṣì ku díẹ̀ káàtó, nígbà tí àwọn mìíràn gbìyànjú láti sọ ọ́ di ọ̀rọ̀ òṣèlú, bí wọ́n ṣe ń tako àwọn iṣẹ́ ìlú àti àṣà.
Ìwé ìròyìn Trinidad Express yàn láti kọ èròo rẹ̀ nípa Àyájọ́ Ọjọ́ Òmìnira tí ó dábàá wípé Rowley, Kambon, àti ajàfẹ́tọ̀ọ́ ọmọ-ènìyàn Pearl Eintou Springer ṣì sọ nígbàtí wọ́n sọ ìdí tí àwọn ọmọìlú Trinidad àti Tobago tí ó jẹ́ ènìyàn dúdú ò fi ṣe dáadáa tó:
Ó rọrùn fún ẹgbẹ́ tí ó dúró ṣinṣin láti dá ètòo ẹlẹ́yàmẹyà àti ìtẹ̀bọlẹ̀.
Àwọn tí kò bá ètò náà lọ yóò di aláìṣetó tí wọ́n á sì di ẹni àgbésẹ́yìn sí ipò kejì tàbí èyí tí ó burú ju bẹ́ẹ̀ lọ.
Ọ̀pọ̀lọpọ̀ àwọn ètòo wa, ẹ̀kọ́ tí í ṣe baba, ń gbé àwọn ènìyàn sí ipòo tálákà, kò sì fún wọn ní àǹfààní lẹ́ẹ̀kan sí i.
Gbogbo ètò ni ó ní òṣùwọ̀n, tí ó ṣì jìnà gbégbérégbé sí òkè.
Àwọn tó bá ara wọn ní ìsàlẹ̀ ní ìṣòro láti bá àwọn tí ó wà ní òkè ṣe.
Iyì-ara-ẹni máa ń relẹ̀, tí èyí yóò sì mú wọn hu ìwà-ipá láti jà fún ẹ̀tọ́ọ wọn láwùjọ.
Ajábọ̀-ìròyín Arthur Dash gbóríyìn fún "ìṣẹ̀lẹ̀-àtẹ̀yìnwá ìdàgbàsókè" orílẹ̀-èdè náà ní ti ọ̀ràn-an ẹ̀yà, àmọ́ ó tún dá àbá wípé ìṣòro náà ju bí àwọn ti ṣe rò lọ, ó sì mú u ní àbá pé ó yẹ kí ọ̀rọ̀ alákòóso ìlú jẹ́ ìwúrí fún ọmọìlú láti ṣe ìwádìí fínnífínní sí bí ẹlẹ́yàmẹyà nínú ilé-iṣẹ ṣe ń pín àwọn ènìyàn sọ́tọ̀ọ̀tọ̀.
Àwọn òǹlò ẹ̀rọ-alátagbà sọ ti wọn. Òǹlò Facebook Adrian Raymond sọ:
Ní ọjọ́ òní a ṣe ìrántí àti ìsààmì òmìnira àwọn babańláa wa nínú ìgbèkùn ara ti òwò ẹrú.
Ní òní, lẹ́yìn ọ̀pọ̀lọpọ̀ ọdún, àwa ọmọ ẹrú tí à ń jà fitafita fún àjogúnbá ìjọba amúnisìn.
Àwọn àjogúnbá tí ó gbèèrú àti tí ó ní ìmúgbòrò ti di gbẹndẹ́kẹ: A ò kí ń ṣe òǹrorò, a ò kí ń ṣe oníjàgídíjàgan, a ò kí ń ṣe apanijẹ, a ò kàn kí ń ṣe ọ̀daràn àti ọmọ-ìta.
Olórí ni wa, aronújinlẹ̀ ni wa, ọlọ́pọlọ pípé ni wa, onímọ̀ ni wa.
Obama ni wá, Garvey ni wa, Marley ni wa, Angelou ni wa, Walcott ni wa.
Ẹ jẹ́ ká mọ̀ wípé ìyàsọ́tọ̀ọ̀tọ̀ nípa ti àwọ̀ ara ni ogún tí ó ń pín wa níyà.
Ẹ jẹ́ kí á ṣe ìṣèlú tó kún fún ọ̀wọ̀; ẹ dẹ́kun à ń ba dúdú jẹ́ ní etí àwọn ènìyàn...
Ẹ jẹ́ ká ṣ"àjọyọ̀ àtúnrí àwọn ìgbàgbọ́ọ wa.
Wọ́n gba ẹ̀sìn àwọn babańláa wa, wọ́n mú ìgbàgbọ́ àti ohun iyìi wa kúrò ní ọkàn-an wa.
Ní ayé òde òní tí ẹ̀rọ ayélujára mú iṣẹ́ ìwádìí rọrùn, ó yẹ kí o ṣe àyẹ̀wò sí ìgbàgbọ́ àwọn babańláa wa, ìbọ̀wọ̀ àti ìmọrírì àgbà, gbígba ìwùsàsí ẹni ìtẹnumọ́ ẹwùn àti èrè ìwà ẹni, ìgbàgbọ́ ń bẹ nínú ẹbí, nínúu mọ̀lẹ́bí, nínú ìletò, nínúu àdúgbó.
Òmìnira yìí faramọ́ ẹni tí o jẹ́, ibi tí o ti ṣẹ̀ wá, ẹ̀jẹ̀ àti ìṣẹ̀lẹ̀-àtẹ̀yìwá tí ó wà nínú iṣan-ẹ̀jẹ̀.
Gbá iyìi rẹ̀ mú, àṣàà rẹ, àti ìdánimọ̀ọ rẹ.
Àwọn ọmọ Bangladeshi lo ẹ̀rọ-alátagbà fi gbógun ti àjàkálẹ̀ àìsàn ibà-ẹ̀fọn
Ọ̀gọ̀rọ̀ l"ó ń d'orí kọ ẹ̀rọ-alátagbà lọ láti gba ẹ̀jẹ̀
Ẹ̀fọn Aedes albopictus, tí ó máa ń gbé kòkòrò ibà ká.
Àwòrán láti oríi Wikipedia, James Gathany, CDC ni ó ni àwòrán, àwòrán Òde.
Ní àárín ọdún, mélòó kan tí ó kọjá, pàápàá ní àsìkò ìjì ọdọọdún monsoon, iye àwọn tí àìsàn-an ibàa ẹ̀fọn ti kọlù ní Bangladeshì ti lékún síi.
Ní ọdún yìí, àwọn tí àìsàn-an ibàá kọlù tó bíi 7,179, àwọn - 2800 ní sáà kínní osùu Agẹmọ nìkan.
Bí ètò ìjọba ò ṣe dántọ́ tó láti borí àjàkálẹ̀ àìsàn ibà tí ó gbòde yìí, àwọn ènìyàn ń gbẹ́kẹ̀le ẹ̀rọ-alátagbà láti fi sọ ẹ̀dùn-un ọkàn-an wọn, pín àlàyé nípa ìtànkálẹ̀ kòkòrò náà, àti ṣe ìkéde nípa bí àwọn ènìyán ṣe le dá ààbò bo ara wọn.
Àkọsílẹ̀ Àìsàn Pọ̀ Sí i Ní Osù Agẹmọ
Ilé ìwòsàn gba àwọn aláìsàn ibà ẹ̀fọn 403 tí ó pọ̀ jù lọ ní ọjọ́ 22 osù Agẹmọ.
Gẹ́gẹ́ bí àwọn onímọ̀ kan ṣe rò, ipa ìyípadà ojú-ọjọ́, òjò àìdágbá kan, ojú-ọjọ́ tó ń ṣe ségesège, àti àìṣèmọ́tótó ni ọ̀dádá tí ó ń dá àtànkálẹ̀ ibà sílẹ̀.
Àwọn mìíràn sọ wípé ibà ẹ̀fọn ti ọdún nìí ń ṣekú paon ju ti ẹ̀yìn wá lọ. Ní ti òǹlò Twitter Md. Saif:
"Ibà-ẹ̀fọn àti àmìi rẹ̀ ní ọdún yìí ti yàtọ̀ nítorí ìdí èyí ni o fi ní láti tọ oníṣègùn rẹ̀ lọ ní kété tí o bá ti ní ibà náà" - gẹ́gẹ́ bí ògbólògbó onímọ̀ ìlera ti Ilé-ìwòsàn Bangabandhu ti sọ.
Àwọn ẹ̀yà ara àwọn aláìsàn tí amodi tẹ̀ ti ń daṣẹ́ sílẹ̀ - a kò gbọ́ èyí rí.
Nínú ìfọ̀rọ̀wánilẹ́nuwò pẹ̀lú ìwé ìròyìn Bangla Tribune, Dókítà Gulzar sọ wípé kò sí bí a ṣe lè wo ibà ẹ̀fọn yìí nígbà àkọ́kọ́ tó, kí ó máà tún ṣeni lẹ́ẹ̀ẹkejì.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ibà-ẹ̀fọn ti ọdún yìí jẹ́ tuntun, ó sì yára pa ènìyàn.
Ó sì ń fa àmì ìfòyà.
Ohun tí ó lè fà á lè pọ̀ - ọ̀pọ̀ ni ó kó àìsàn ní ọdún tí ó kọjá, tí wọn kò fura.
Bí ó bá tún tẹ̀ wọ́n ní ẹ̀rìn kejì, sààárè ń sún mọ́ nìyẹn.
Ìròyìn nípa àjàkálẹ̀ àìsàn yìí ń gba gbogbo orí ẹrọ-alátagbà kan tí ó sì ń mú àìbalẹ̀ara àti ọkàn bá ọ̀pọ̀lọpọ̀ àwọn òǹlo ẹ̀rọ-alátagbà.
Shofiq Ahmed pín Túwíìtì kan nípa ìròyìn àìsàn tuntun:
Àwọn dókítà méjì kan náà kú látàrí ibà-ẹ̀fọn, èyí sì ti ń mú kí àwọn ènìyàn ó máa bẹ̀rù.
Ilé-ẹjọ́ Gíga Dhaka ti fi àṣẹ pe Ọ̀gá Àgbà Ètò Ìlera ti ìjọba.
Àwọn tí ó ń kú nh pọ̀ ọ́ sí i.
Ǹjẹ́ ìjọbá ń ṣe tó?
Ojú-ìwé Facebook ti BBC Bangla rọ àwọn òǹkàwée rẹ̀ láti jábọ̀ àwọn ìgbésẹ̀ akin tí àwọn òníṣẹ́ ìlú Dhaka ń gbé láti gbógun ti ẹ̀fọn.
Òǹlò Mohammad Mynuddin jábọ̀ ìfàsẹ́yìn láti ọwọ́ àwọn òṣìṣẹ́ ìjọba láti kápá àjàkálẹ̀ náà:
A ò tíì rí nǹkan.
Òṣìṣẹ́ Àjọ Ìlú kan ti sọ wípé yóò tó ọ̀sẹ̀ mélòó kan kí egbògi ìdáààbòbò tí yó sì dín ẹ̀fọn kù.
Ó yà mí lẹ́nu 🤔🤔
Àwọn kan lérò wípé ìjọba ò mú kiní ibà-ẹ̀fọn ọ̀hún ní kanpá, àwọn ọmọìlú ń lo ẹ̀rọ-alátagbà mú kí àwọn ènìyàn ó mọ̀ nípa kòkòrò náà.
Health Barta gbé fídíò kan sí oríi YouTube tí ó ń ṣe àlàyé lẹ́kùnúnrẹ́rẹ́ ohun tí ó pọn dandan láti ṣe bí èèyán bá ní ibà-ẹ̀fọn:
Ọ̀gọ̀rọ̀ l"ó ń d'orí kọ ẹ̀rọ-alátagbà lọ láti gba ẹ̀jẹ̀ fún àwọn aláìsàn.
Òǹlo Sajid Islam Khan túwíìtì pé òún nílò ẹ̀jẹ̀ fún àbúrò òun tí ibà-ẹ̀fọn ń bá fínra.
Hannan Gazi náà se àgbéjáde tirẹ̀:
Àmì ibà-ẹ̀fọn àti àtiṣe..
Ní àárín-in àjàkálẹ̀ náà, Alákòóso-ìlú Àríwá Dhaka ti fagilé ìsinmi ránpẹ́ àwọn ikọ̀ tí ó ń rí sí pàntí kíkó àti ìgbégidínà àpọ̀si ẹ̀fọn.
Síbẹ̀síbẹ̀, fún ìdáààbò àwọn ènìyàn, ṣíṣe ṣì kú.
Àdàwólulẹ̀ ilé ayé-àtijọ́ ọlọ́dún-un 150 fi àìkáràmáìsìkí ìjọba sí àwọn ibi àjogúnbáa Bangladesh hàn
Ilé àjogúnbá náà di àwópalẹ̀ pẹ̀lú bí Ilé-ẹjọ́ Gíga ṣe pa àṣẹ.
Ẹgẹrẹmìtì "Jahaj Bari" kí ó tó di àdàwólulẹ̀.
Òun ni ilé àkọ́kọ́ àyàgbé ní olú-ìlú Bangladeshi, Dhaka, a kọ́ ọ ní ọdún-un 1870. Àwòrán láti ọwọ́ọ Shakil Ahmed, a fi àṣẹ lò ó.
Ní Dhaka, ilé àjogúnbá ọlọ́gọ́rùn-ún ọdún kan di àdàwólulẹ̀ pátá ní alẹ́ ọjọ́ Ìtunu Àwẹ̀ 5, oṣù Òkúdù 2019.
Ní nǹkan bíi ọdún-un 1870 ni a kọ́ ilé náà tí ó fẹ́ẹ́ dà bíi ọkọ̀ ojú-omi, tí àwọn ọmọ ìbílẹ̀ ń pè ní "Jahaj Bari," òun sì ni ilé àyágbé àkọ́kọ́ ni olú-ìlúu Bangladesh.
Àdàwólulẹ̀ tí a da ilé yìí ti mú kí àwọn ọ̀pọ̀ ènìyàn ó sọ ẹ̀dùn ọkàn-an wọn síta lórí àìbìkítà fún àwọn ilé tí ó jẹ́ ohun ìṣúra Dhaka.
Ìròyìn fi yé wípé àwọn ọmọ ẹgbẹ́ òṣèlú tí ó wà lórí ipò ìyẹn Awami League (AL) gbé ẹ̀rọ tatapùpù wá sí ibẹ̀, wọ́n sì da ilé náà wó.
Àwọn tí ó wá ṣiṣẹ́ náà sọ wípé olóríi àwọn, ọmọ ìgbìmọ̀ ìbílẹ̀ (Dhaka-7) Haji Md. Salim, ti ra ilẹ̀ náà láti fi kọ́ ilé alájà tó pọ̀ sí ibùdó náà.
Bákan náà àwọn alátìlẹ́yìn AL sọ wípé ilé àtijọ́ náà kò sí lóríi àwọn ibi àjogúnbá tí ó wà nínú àkọsílẹ̀.
Ní ọjọ́ 13, oṣù Ògún ọdún-un 2018, Ilé-ẹjọ́ Gíga Dhaka pàṣẹ fún àjọ ìjọba tí ó ń rí sí ètò ìdàgbàsókè ìlú ní ìlànà tìgbàlódé ní Dhaka láti máà wó tàbí tún àwọn ilé àjogúnbá tí ó wà ní olú-ìlú náà tó bíi 2,200 kọ́.
Jahaj Bari wà nínú àwọn ilé àkọ́pọ̀ Waqf (mortmain) tí kò ṣe é tà.
Gẹ́gẹ́ bí alákòóso Bangladesh Waqf Administratioń ṣe sọ, gbígba àṣẹ pọn dandan láti gbé iṣẹ́ sílẹ̀, tà tàbí ṣe àtúnṣe sí ohunkóhun tí ó bá jẹ́ ti Waqf.
Èyí kò rí bí ajàfẹ́tọ̀ọ́ AL náà ti ṣe wí, kò sí ohun tó jọ ọ́, kò sí àṣẹ tí ó ní kí wọ́n tà tàbí wó ilé tí à ń sọ̀rọ̀ọ rẹ̀ yìí.
Nínú oṣùu Ẹrẹ́nà ọdún-un 2019, a gbé ìgbésẹ̀ kan láti da ilé náà wó lulẹ̀.
Urban Study Group, ẹgbẹ́ aṣiṣẹ́ ọ̀fẹ́-tí-kò-ní-èrè tí ó máa ń fi ààbò fún àwọn ohun àjogúnbá Dhaka Àtijọ́ fi ìwé ẹ̀dùn ìdáwọ́dúróo àdàwólulẹ̀ náà ránṣẹ́ sí àwọn tí ọ̀rán kàn, tí ó sì mẹ́nu ba àṣẹ Ilé-ẹjọ́ Gíga.
Síbẹ̀, bí ìwé ìròyìn ṣe jábọ̀, díẹ̀ lára àwọn ọmọ ìbílẹ̀ ń yọ̀ fún àdàwólulẹ̀ ilé náà.
Wọ́n ò mọ̀ pé ilé náà ti di ẹgẹrẹmìtì, ó sì lè wò lulẹ̀ kí ó wó lù wọ́n - tí í ṣe àpẹẹrẹ àìmọ̀kanmọ̀kàn àwọn ènìyàn sí ìpamọ́ ohun àjogúnbá àti àtìlẹ́yìn fún àtúnṣe sí ilé àtijọ́ tí ó wà ní Bangladesh.
Àjogúnbá Ìṣẹ̀lẹ̀ Àtẹ̀yìnwá - ọ̀rọ̀ tí ò jẹ́ mọ́ nǹkan
Ọ̀pọ̀ ènìyàn l'ó fi ẹ̀dùn ọkàn-an wọn hàn nígbà tí wọ́n gbọ́ nípa àmúdipẹ̀tẹ́lẹ̀ ilé náà.
Shuvra Kar kọ sí oríi Facebook:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Àjogúnbá , ìtàn-ìṣẹ̀lẹ̀-àtẹ̀yìnwá, àṣá jẹ́ ọ̀rọ̀ tí kò já mọ́ nǹkan ní orílẹ̀-èdè yìí!
Òǹkọ̀wé Tania Kamrun Nahar tan ìmọ́lẹ̀ sí ìdí tí kò fi yẹ kí ilé yìí di àdàwólulẹ̀:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ilé alájà-mẹ́ta náà "Jahaj Bari" ní àwọn iṣẹ́ ọnà tí ó yàrà ọ̀tọ̀ lára ní ara irin àgbọ́wọ́lé gun àkàsọ̀ .
Iṣẹ́ ọnà aláràbarà ti orí òrùlé ibi ìbojúwòta gígùn.
Ọ̀kanòjọ̀kan ọnà ni ó wà ní ara ilé náà - àwọn àràbarà ọnà abẹ́ àjà àti bẹ́ẹ̀ bẹ́ẹ̀ lọ.
Àwọn òpó ní àwòṣe ọnà ilée ionic àti Corinthian.
Ọnà ara ilé náà kọjá àfẹnusọ tí a kò le è rí lára àwọn ilé mìíràn ní àwọn agbègbè àtijọ́ọ Dhaka.
Fún ìdí èyí, kò yẹ kí ilé náà di àdàwólulẹ̀.
Ọdún-un 1610 ni Dhaka di olú-ìlúu Bengal, ìyẹn ogójì ọdún sẹ́yìn.
Ní sáàa Mughal àti ìjọba amúnisìn British, ọ̀pọ̀lọpọ̀ ilé tí a kọ́ ni ó ní ìtàn-ìṣẹ̀lẹ̀-àtẹ̀yìnwá àti àjogúnbá ìlú náà kan tí ó rọ̀ mọ́ ọn.
Àmọ́ púpọ̀ nínú àwọn ilé wọ̀nyí ni ó ti wó láti ọjọ́ pípẹ́.
Àwọn tí ó ṣì ń dúró ti di ẹgẹrẹmìtì, èyí á mú kí àwọn kan ó máa lọ (ṣe ayédèrú ìwé láti) gbẹ́sẹ̀ lé ilé wọ̀nyí.
Àpẹẹrẹ kan ni Bara Katra, àrágbáramúramù ilé tí ó ní ìtàn-ìṣẹ̀lẹ̀-àtẹ̀yìnwá tí Mir Abul Qasim, Diwan (alága ètò ìṣúná) ti ó jẹ́ ọmọba Shah Shuja Mughul kọ́ ní nǹkan bíi 1644 àti 1646.
Ó jẹ́ nǹkan ìbànújẹ́ wípé ilé náà ti ṣe tán, ó lè wó nígbàkigbà látorí àìṣàtúnṣe, àìkáràmáìsìkí ohun àjogúnbá, àti ìbàjẹ́ tí àwọn tí ó gbé ilé láì gba àṣẹ ń fà.
Bara Katra, àwòṣe ilé kíkọ́ ìbílẹ̀ Àárín gbùngbùn Asian caravanserais ni a fi kọ́ ọ, ó sì ní ọwọ́ọ àwòṣe Mughal náà.
Ragib Hassan ni ó ní àwòrán ní oríi Wikipedia. CC BY 2.5
Muntasir Mamun ti kọ àìmọye ìwé lóríi ìtàn-ìṣẹ̀lẹ̀-àtẹ̀yìnwá àti àjogúnbá ìlúu Dhaka.
Ó kọ sínú ìwé ìròyìn ìbílẹ̀ẹ Bhorer Kagoj:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Mo ti rawọ́ ẹ̀bẹ̀ sí àwọn aláṣẹ fún ogójì ọdún tí ó kọjá láti gba àwọn ilé àjogúnbá bíi Bara Katra àti Choto Katra sílẹ̀ lọ́wọ́ àwọn tí ó fẹ́ pa ìtàn àtẹ̀yìnwá rẹ́.
Ṣùgbọ́n kò sí ẹni tí ó dá mi lóhùn.
Kí ni ká sọ? Nígbà tí ẹ̀ka tí ó ń ṣe àkópamọ́ sítám̀pù ti wo ògiri àtijọ́ àmọ̀káyée Lalbagh Fort láti fi ṣe àyè ìgbọ́kọ̀sí.
Báwo ni a ó ṣe dojú ìjà kọ ìwà òmùgọ̀?
Ilé oníròyìn orí-ayélujára kan ti ṣe àtẹ̀jáde àbájáde ìwádìí tí ó jinlẹ̀ nípa àìkáràmáìsìkí ìjọba lóríi àwọn ilé àjogúnbá àti àwọn alẹ́nulọ́rọ̀ tí ó ń gbìyànjú láti da àwọn ilé tí ó kù wó:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ilé tí ó wà ní ipò.14 ní orí ìwé àkọsílẹ̀ àjogúnbá ti di wíwó.
Apá kan lára àwọn ilé àwòṣífìlà tí ó wà ní Sutrapur kò ṣe é rí mọ́n.
Iṣẹ́ àtúnṣe sí àwọn àjogúnbá ìgbàa Mughal ní mọ́ṣálááṣí Bangshal Mukim Bazar Jam-e àti mọ́ṣálááṣí Siddique Bazar Jam-e ti di ohun ìgbàgbé nítorí ojú àpá ò le è jọ ojú ara, ó ti yàtọ̀.
Àmọ́ ṣá, ó ní àṣẹ ìjọba tí ó fi ààbò bo àwọn ilé àjogúnbá, àwọn agbèfúnjọba ti agbègbèe Rajdhani Unnayan Kartripakkha àti Àjọ Ìlúu Dhaka kò ṣe ohun tí ó yẹ kí wọn ó ṣe.
Àìṣojúṣe wọn ni ó fà á tí àwọn olóṣèlú olójúkòkòrò ṣe ń gba àwọn ilé àtijọ́ tí wọ́n sì ń dà wọ́n wó lulẹ̀.
Ẹgbẹ́ Urban Study ti ṣe àgbékalẹ̀ ìwọ́de àti àkójọ àwọn ènìyàn tí yóò fi ẹ̀hónú àdàwólulẹ̀ wọ̀nyí hàn.
Bẹ́ẹ̀ náà ni wọ́n gbèrò láti ṣe ìkéde nípa ìdààbò bo àwọn ilé àjogúnbá tí ọ̀rán kàn.
Àwòrán ìsàlẹ̀ yìí ni àwọn ilé àjogúnbáa Bangladeshi tí àdàwólulẹ̀ ń bá:
Ilée Zamindar àtijọ́ kan ní Nazira Bazar ní agbègbèe Àtijọ́ọ Dhaka ti ń di wíwó lulẹ̀. Àwòrán láti ọwọ́ọ Shakil Ahmed. A lò ó pẹlú àṣẹ.
Aàfin Nimtali, òun ni ibùgbé Gómìnà Dhaka ní ayée Ìjọba Mughal.
Ìloro àbáwọlé ìwọ̀-oòrùn-un ààfin náà nìkan ló ṣì ń dúró.
Àwòrán láti ọwọ́ọ Shakil Ahmed, a lò ó pẹlú àṣẹ.
ShankhaNidh Èyí ni ilé ọgọ́rùn-ún ọdún sẹ́yìn mìíràn ní Dhaka.
Láìsí àmójútó, ilé yìí ṣì dúró.
Àwòrán láti ọwọ́ọ Shakil Ahmed. A lò ó pẹlú àṣẹ.
Northbrook Hall tàbí Lal Kuthi - Fritz Kapp ni ó ya àwòrán yìí ní ọdún-un 1904.
Ilé yìí ṣì ń dúró lónìí.
Oríi Wikipedia ni àwòrán yìí wà. Ojú Òde
China fi ọwọ́ọ ṣìnkún òfin mú ayàwòrán eré orí ìtàgé nítorí pé ó tún àwòrán ìgò ọtí-líle kan tí ó ń tọ́ka sí Ìpanìyànnípakúpa Tiananmen pín
Àwọn ìgòo Baijiu ń ṣe ìrántí ìpànìyànnípakúpa Tiananmen náà.
Jennifer Creery ni ẹni tí ó kọ ìròyìn yìí, tí Ilé Iṣẹ́ Atẹ̀wé Olómìnira Hong Kong sì tẹ̀ ẹ́ jáde ní ọjọ́ 24 oṣù Èbìbí ọdún-un 2019.
Ohùn Àgbáyé ṣe ẹ̀dàa ìròyìn náà ní abẹ́ ìtọwọ́bọ̀wé àjọṣe pọ̀ ìkóròyìnjọ.
Àwọn aláṣẹ ìjọba China ti fi ayàwòrán eré aṣakọ̀sílẹ̀-ìṣẹ̀lẹ̀ Deng Chuanbin sí àtìmọ́lé lẹ́yìn tí ó ṣe túwíìtì àwòrán ìgò ọtí-líle kan tí a sààmìi "64" sí lára - tí ó ń tọ́ka sí ọjọ́ burúkú Èṣù gbomi mu Ìpaninípakúpa tí ó wáyé ní Tiananmen Square ní ọjọ́ 4, oṣù Òkúdù ọdún-un 1989.
Ìgò ọtí-líle 64
Ọdún-un 2016 ni a ṣe ìgòo ọtí-líle náà, ìyẹn ní ìrántí ọdún kẹtàdínlọ́gbọ̀n tí ìṣẹ̀lẹ̀ láabi ọjọ́ 4 oṣù Òkúdù wáyé.
Orúkọ tí a pe ọtí-líle náà ni "8 wine 64."
Bí a ti ṣe ń pe "wine" ní èdèe Putonghua náà ni à ń pe "9."
Ààmì ara ìgò náà ní àwòrán "Ọkùnrin ọkọ̀-ogun" tí a kọ "Máà ṣe gbàgbé, máà ṣe sọ̀rètí nù."
Ó sì tún fi han gbangbagbàngbà pé Beijing ni a ti ṣe ọtíi wáìnì náà tí ó ní ìdá 64 iye ọtí-líle nínú tí ó sì ti wà nílé ìtajà fún ọdún mẹ́tadínlọ́gbọ̀n.
A fi ọwọ́ọ ṣìnkún òfin mú àwọn ọmọkùnrin orílẹ̀ èdèe China mẹ́rin, Fu Hailu, Zhang Jinyong, Luo Fuyu àti Chen Bing, ní ọdún-un 2016 fún ìṣẹ̀lẹ̀ ìgò ọtí-líle tí a sì fi ẹ̀sùn-un "rírú ìṣẹ́po agbáraiìlú sókè."
Ìgbẹ́jọ́ Fu, Zhang àti Luo's wáyé ní ibìkan ní Ilé-ẹjọ́ Àwọn Ènìyàn Agbedeméjì Chengdu nínú oṣù Igbe.
Ọ̀kọ̀ọ̀kan wọn gba ìdájọ́ ìgbà ọdún mẹ́ta ní ẹ̀wọ̀n pẹ̀lú ìdádúró ọdún mẹ́rin sí márùn-ún.
Nítorí pé Chen kò gbà wípé òun dá ẹ̀ṣẹ̀, ó sì wà lábẹ́ẹ ṣìgún òfin.
Pẹ̀lú ìdádúró ìránlẹ́wọ̀n, àwọn mẹ́tẹ̀ẹ̀ta ṣì wà lábẹ́ ìṣọ́:
Ìfọwọ́ọ ṣìnkún òfin múni nítorí àtúnpín túwíìtì
Ní ìpalẹ̀mọ́ ìsààmì ọgbọ̀n ọdún tí ìṣẹ̀lẹ̀ ọjọ́ 4, ayàwòrán eré orí ìtàgé Deng Chuabin ti di ẹni tí ọ̀rọ̀ ìgò ọtí-líle 64 ń dá sẹ̀ríà fún lọ́wọ́lọ́wọ́.
Ọlọ́pàá Sichuan fi ọwọ́ọ ṣìgún òfin mú Deng ní ilée rẹ̀ ní Yibin ní ọjọ́ Ẹtì tí ó kọjá, lẹ́yìn wákàtí díẹ̀ tí ó ṣe àtúnpín àwòrán-an Twitter kan tí ó jẹ́ ti ìgò ọtí-líle 64, gẹ́gẹ́ bí Iléeṣẹ́-tí-kìí-ṣe-tìjọba, Adáààbòbo Ẹ̀tọ́ Ọmọ ènìyàn ti China (CHRD).
Ayàwòrán náà gba ìpè àwọn ọlọ́pàá lẹ́yìn-in ọgbọ̀n ìṣẹ́jú lẹ́yìn tí ó túwíìtì àwòrán náà pẹ̀lú wípé lẹ́sẹ̀kẹsẹ̀ ni ó mú un wálẹ̀, bẹ́ẹ̀ ni CHRD ṣe ti sọ.
Àwọn ọlọ́pàá fi agbára gba ẹ̀rọ ìbánisọ̀rọ̀ alágbèéká mẹ́ta, ẹ̀rọ ayárabíàṣá kọ̀mpútà kan, ẹ̀rọ ayárabíàṣá àgbélétan kan, iPad, ike pélébé ìrántí àti ẹ̀rọ ayàwòrán kékeré kan nígbà tí wọ́n wá sí ilée rẹ̀.
Deng ti wà ní Àtìmọ́lé Agbègbè Nanxi nítorí wípé "ó ń bá ìjà bọ̀" - ẹ̀sùn tí wọ́n sábà máa ń kà mọ́ àwọn ènìyàn tí ó ń takò ìjọba lẹ́sẹ̀.
CHRD sọ wípé fún wákàtí kan gbáko, àwọn ọlọ́pàá padà láti yẹ ilée Deng wò, wọ́n sì kó àwọn ẹ̀rọ lóríṣiríṣi:
18 people are talking about this
Ọ̀rọ̀ tí ó ń lọ nípa #Deng Chuabin: Ní ọjọ́ 20 oṣù Èbìbì ọdún-un 2019: Àwọn ọlọ́pàá àgọ́ọ Peizhi ránṣẹ́ sí bàbáa Deng.
Àwọn kan tẹ̀lée padà sílé, wọ́n sì ya àwòrán nínú ilée wọn.
Wọ́n tú yàráa Deng Chuabin wò fún bíi wákàtí kan, wọ́n sì gbé ẹ̀rọ 20 àti agbaná sí ara ẹ̀rọ.
Wọ́n tún ṣe bẹ́ẹ̀, wọ́n mú okùn ìkòkò ìse-ìrẹsì.
Ní ọjọ́ 21, àwọn ọlọ́pàá sọ fún àwọn òbíi Deng láti máà gba agbẹjọ́rò fún un.
Deng, tí a tún mọ̀ sí Huang Huang, tí ó jẹ́ ayàwòrán aládàádúró tí ó ti bá òǹyàwòrán Beijing, Ai Weiwei ṣiṣẹ́ papọ̀.
Ó sọ wípé òun ti ní ìdojúkọ ìjọba, pẹ̀lú àtìmọ́lé ní ọdún-un 2015 láti dénà dè é kí ó máà lọ sí ìdánilẹ́kọ̀ọ́ ẹ̀tọ́ ọmọnìyàn ní Geneva.
Oṣù tí ó ń bọ̀ ni ó sààmì ọgbọ̀n ọdún tí ìpaninípakúpa Tiananmen Square wáyé.
Lọ́dọọdún, àwọn aláṣẹ China fi ọwọ́ agbára mú ìrántí ìṣẹ̀lẹ̀ náà, tí wọ́n sì fi àwọn agbọ̀rọ̀dùn sí àtìmọ́lé.
Ojúṣe láti ṣe ìrántí: ọgbọ̀n ọdún lẹ́yìn Tiananmen
Òǹyàwòrán ọmọ bíbí Taiwan Shake ni aṣàgbékalẹ̀, àwòrán Ọkùnrin Ọkọ̀ Ogun tí ó wà ní àárín gbùngùn-un Taipei ni ìmísí àgbékalẹ̀ náà.
Filip Noubel ni ó ya àwòrán èyí, a fi àṣẹ lò ó.
Ó ti tó 30 ọdún sí ìgbà ìgbérí sókè àti ìṣubú Ẹgbẹ́ Olóṣèlú Ìjọba Àwa-ara-wa 89 (八九民运) ní China tí ó kóra jọ di Ìpaninípakúpa Gbàgede àìlókìkí Tiananmen Square ní ọjọ́ 4 oṣù Òkúdù, 1989.
Ní ọjọ́ yẹn, ikọ̀ ogun orílẹ̀-èdè China ṣíná bolẹ̀ fún àwọn akẹ́kọ̀ọ́ tí ó ń ṣe ìwọ́de ìfẹ̀hónúhàn àtúnṣe ètò ìjọba àwaarawa.
Àjọ Alágbèélébùú Pupa ní yóò tó ọmọ orílẹ̀ 2,700 tí wọ́n pa, àmọ́ àwọn mìíràn nípé ó jù bẹ́ẹ̀ lọ.
Àkọpamọ́ kan tí ó jẹ́ ti ìjọba US jábọ̀ ní ọdún-un 2014 wípé àyẹ̀wò tí ó wáyé nínú China sọ wípé yóò fẹ́rẹ̀ẹ́ tó ọmọ orílẹ̀ 10,454 tí wọ́n pa.
Ẹgbẹ́ Olóṣèlú The Communist Party ti China kò fi ìgbà kan sọ ọ́ ní gbangba rí wípé òún mọ̀ wípé ìṣẹ̀lẹ̀ wọ̀nyí ṣẹ̀ tàbí ṣe ìwádìí fínnífínní síwájú sí i.
Kò sí ìtọ́ka kankan sí Ẹgbẹ́ Olóṣèlú Ìjọba Àwa-ara-wa 89 nínú ìwé àkọsílẹ̀ ìṣẹ̀lẹ̀ àtẹ̀yìnwá kankan, àwọn ọmọ ilé ìwé tí ó ga jù lọ ní China kò gbọ́ nípa ìpaninípakúpa náà, kò ta sí wọn létí rí.
Ohùn Àgbáyé ti ń jábọ̀ ìròyìn lórí ìṣẹ̀lẹ̀ yìí fún ọdún mẹ́wàá.
Ní ọdún yìí ni a sààmì ọgbọ̀n ọdún ohun tí ó fa sábàbí ìpaninípakúpa ọjọ́ 4 oṣù Òkúdù àti láti ṣe ojúṣe wa láti rán àwọn ènìyàn létí, pẹ̀lú gbogbo ọ̀nà àgàbàgebè tí Beijing ń gbà láti fi eérú bo òtítọ́ mọ́lẹ̀.
Ìpinnu Beijing kò ju láti pa ohun gbogbo tí ó bá tan mọ́n ìṣẹ̀lẹ̀ ọjọ́ 4 oṣù Òkúdù rẹ̀ lórí ayélujára.
Ní oṣù Igbe, ìpolówó òkè òkun kan tí ó ní àwòrán Ọkùnrin Ọkọ̀ Ogun fọ́nká sí orí ẹ̀rọ alátagbà orílẹ̀ èdèe China kí a tó mú un wálẹ̀.
Òmíràn nínú àwọn ìròyìn-in wa ṣàlàyé bí àwọn ọmọ orílẹ̀ èdèe China tí ó wà lórí ayélujára ṣe máa ń fi ìpalẹ́numọ́ ṣeré àti wá ọ̀nà àrà tí wọ́n máa ń gbà sọ nípa ìṣẹ̀lẹ̀ náà láì dárúkọ rẹ̀, bí wọ́n bá sì fi ọwọ́ọ ṣìgún òfin mú wọn, ìjìyà ojú ẹsẹ̀ tí ó kọjáa kékeré ni onítọ̀hún yóò jẹ ní agodo ọba.
Èyí ni àyíká tí ó mú ìkóròyìnjọ nira àti di ohun tí kò ṣe é ṣe nítorí gbogbo ìròyìn ní láti gba Asẹ́ Ńlá ìpalẹ́numọ́ orílẹ̀ èdèe China kọjá.
Bẹ́ẹ̀ náà ni ìfojúṣùnnùnkùn wo ọ̀rọ̀ lórí ẹ̀rọ alátagbà ní ẹ̀yin odi orílẹ̀ èdèe China náà mú ewu tirẹ̀ lọ́wọ́, gẹ́gẹ́ bí o ti ṣe kà nínú ìròyìn yìí.
Àtìmọ́lé àti ifipámúni ni èrè ẹ̀ṣẹ̀ ẹni tí ó bá sọ èròńgbà tirẹ̀ tí ó yàtọ̀ sí ti Ẹgbẹ́ olóṣèlú ìjọba, bí a ṣe ṣàpèjúwe níbí.
Irú ìpalẹ́numọ́ onísànánjúpa Beijing báwọ̀nyí ti ń kárí ayé, títí kan Hong Kong.
Síbẹ̀ ojúṣe láti rántí kò dẹ́kun fífi ìmísí sí ọkàn àwọn ènìyàn àti àwọn ọmọ orílẹ̀ èdè káàkiri àgbáyé.
Àwọn tí ìṣẹ̀lẹ̀ náà ṣe ojúu wọn fọ ohun tí ó ń gbé wọn lọ́kàn síta nínú ìfọ̀rọ̀wọ́rọ̀, bí àwọn akọni òǹkọ̀ròyìn ní Hong Kong ṣe ń kọ ìròyìn nípa ọjọ́ 4 oṣù Òkúdù.
Níṣe ni Hong Kong kún fún àwòrán ìdánimọ̀ ẹgbẹ́ náà, òrìṣà abo ti Àwaarawa ní ìta gbangba.
Ní Taiwan, àgbékalẹ̀ẹ ọnà alágbára kan tí a gbé sí àárín gbùngbùn Taipei ń ṣe ìrántí àwọn ìṣẹ̀lẹ̀ ọdún-un 1989.
Àwọn ọmọ orí ayélujára Àgbáyé, títí kan àwọn tí ó ń lo Reddit, náà ń lo ẹ̀fẹ̀, ọnà àti àwòrán orí ayélujára tí a fi àyọkà sínúu rẹ̀ rán ni létí nípa ìjàgbara ọ̀rọ̀ ìjọba àwaarawa.
"Ohùn-un Jamaica fún Àyípadà Ojú-ọjọ́" fi orin jíṣẹ́ẹ wọn
Àwòrán láti fídíò oríi YouTube "Ohùn fún Àyípadà Ojú-ọjọ́ fún Ẹ̀kọ́ Àyípadà Ojú-ọjọ́ - Ìpolongo ọdún 2019," tí Panos Caribbean tẹ̀ jáde.
Iléeṣẹ́ náà ti ṣe ìfilọ́lẹ̀ ìpolongo ìkéde àyípadà ojú-ọjọ́ ní agbègbè mẹ́rin ní àárín-in Jamaica: Rocky Point àti Lionel Town ní ẹ̀ka ìlúu Clarendon, Ridge Red Bank ní St. Elizabeth àti White River ní St Ann.
Bí orin reggae àti dancehall ṣe ń lọ ni àwọn ìpolongo tí ó ń sọ nípa ohun gbogbo láti ọṣẹ ìfọṣọ àbùfọ̀ sí oúnjẹ àsèsílẹ̀, orin ni ènìyán lè gbà dé ọkàn ọmọ Jamaica - èyí ló mú Panos Caribbean, ẹni tí ó ní ilé iṣẹ́ ìròyìn tí kì í ṣe ti ìjọba, láti fi orin kéde nípa ọ̀rọ̀ àyíká.
Iléeṣẹ́ náà ti yege nínúu ìtànká àwọn ìkéde tí ó ṣe kókó nípasẹ̀ẹ iṣẹ́ Ohùn fún Àyípadà Ojú-ọjọ́.
Kedere ni ohùn ń jáde láti inú ilé àpérò ìlú-mọ̀ńká United Nations Conference ní Paris (COP21) lọ́dún-un 2015.
Níbẹ̀, ọ̀kọrin ọmọ Jamaica Aaron Silk darapọ̀ mọ́ àwọn olórin mìíràn - pẹ̀lú eléré Belizean Adrian Martinez - láti ṣe alágbàáwí ìdínkù fún ìgbóná àgbáyé sí ìwọ̀n-ọn ojúàmì 1.5.
Ìfiránṣẹ́ olórin náà, tí ó ṣe àtìlẹ́yìn, ipòo ti ìdásílẹ̀ Ìpínlẹ̀ Erékùṣù Kéékèèké Tí-ó-ń-gòkè, jẹ́ ohun àfiyèsí, tí ó ń ní ipa nínúu ìwé-ìpamọ́ ìkẹyìn-in ti COP21.
Ọdún gorí ọdún, iṣẹ́ "1.5 túbọ̀ ń rinlẹ̀ sí i ní ìlà-oòrùn Caribbean, níbi tí àwọn ọ̀kọrin ti ṣe àlọ́pọ̀ ọ̀rọ̀ akéwì St. Lucian Kendel Hippolyte's pẹ̀lú orin-in ti wọn láti ṣe àrídájú wípé iṣẹ́ náà dé ibi tí ó yẹ kí ó dé.
Olùyàwòrán agbègbè Sammy Junior, láti Rocky Point, Clarendon (agbègbè tí ìrúsókè-odò ọ̀sà àti àgbàrá ibi tí ó súnmọ́ omi ti kó bá) níbi ìdánilẹ́kọ̀ọ́ tí ó dá lóríi Ìfiṣẹ́ránṣẹ́ Àyípadà Ojú-ọjọ́ ní Jamaica ní ọjọ́ 14 oṣù Ẹrẹ́nà, ọdún-un 2019.
Àwòrán-an Emma Lewis, pẹ̀lú àṣẹ ni a fi lò ó.
Wàhálà àyípadà ojú-ọjọ́ ní ọdún-un 2019 jẹ́ ohun tí ó nílò àbójútó kíákíá ju ti ìdúnrin lọ, àti ní Jamaica, àwọn ará ìgbèríko tí ó jẹ́ àgbẹ̀, àwọn apẹja ń gbọ́ ìpè itanijí yìí.
Akọrin, ọmọ ilé ìwé àti àwọn aládùúgbò péjọ ní - Kingston, Lionel Town, Ridge Red Bank àti White River - fún ìdánilẹ́kọ̀ọ́ ọlọ́jọ́ mẹ́rin nínúu oṣù Ẹrẹ́nà àti Igbe.
Níbẹ̀, wọ́n fi ẹ̀kọ́ kún ẹ̀kọ́ ìmọ̀ ìtàkùrọ̀sọ àti kọ́ nípa ipa àyípadà ojú-ọjọ́.
Ọ̀rọ̀ orin tí ó lágbára gbérí, ọgbọ́n ń tayọ àti ìrìnàjò ìṣíjú ojú ẹsẹ̀:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ìyá Ilẹ̀-ayé ń ké tantan
Nínú igbó kìjikìji níbi tí àwọn igi ń wó sí
Wo òkúta ìsàlẹ̀ òkun, wo ẹja bí ó ṣe kéré
Fún wọn ní àsìkò, jẹ́ kí wọ́n dàgbà àti ga
Àwọn akọrin láti Kingston, Clarendon àti Spanish Town ń ṣiṣẹ́ pọ̀ lóríi ọ̀rọ̀ orin níbi ìdánilẹ́kọ̀ọ́ Ìfiṣẹ́ránṣẹ́ Àyípadà Ojú-ọjọ́.
Àwòrán-an Emma Lewis, a lò ó pẹ̀lú àṣẹ.
Pẹ̀lú ìfilọ́lẹ̀ẹ Panos fún àkòrí orin tuntun fún Caribbean fún Àyájọ́ Ilẹ̀-ayé, ẹgbẹ́ẹ Jamaica náà ti ṣe tán láti ṣe eré ní iléèwé àti ní àdúgbò, láì yọ Kàwé Jákèjádò Jamaica sílẹ̀ àti iṣẹ́ igi gbíngbìn.
Àwọn orin báwọ̀nyí, tí a kọ sí orí ìlú reggae àtijọ́ tí a fi àlùjó kún, ṣe kẹ̀rẹ̀kẹ̀rẹ̀ mi ìgboro:
Ìyá Ìṣẹ̀dá ń kérora fún ìwàláàyè
Bí àwọn iléeṣẹ́ ṣe ń ṣiṣẹ́, ìyá ń ké.
Ìgbà wo ni a óò kọ́ ẹ̀kọ́, tí a ó fi gbọ́n?
Bí omi-dídì ilé ayé ṣe ń yọ́, òkun ń kún.
Pẹ̀lú ìdásílẹ̀ àwọn akọ̀ròyìn-in Reuters, ẹ̀ṣẹ̀ ní òmìnira ọ̀rọ̀ sísọ ṣì jẹ́ ní Myanmar
Akọ̀ròyìn Reuters méjì Wa Lone àti Kyaw Soe Oo rìnrìn òmìnira lẹ́yìn tí a dá wọn sílẹ̀ ní ẹ̀wọ̀n Insein ní Yangon.
Àwòrán àti ọ̀rọ̀ abẹ́-àwòrán láti ọwọ́ọ Myo Min Soe / Irrawaddy náà ń bá Ohùn Àgbáyé ṣiṣẹ́ ìròyìn.
Àwọn ẹgbẹ́ iléeṣẹ́ oníròyìn àti ajà-fún-ẹ̀tọ́ ọmọnìyàn ń ṣe àjọyọ̀ọ ti ìdásílẹ̀ lẹ́wọ̀n-ọn akọ̀ròyìn Reuters Wa Lone àti Kyaw Soe Oo tí ó lò ju ọjọ́ 500 ní àtìmọ́lé fún ipa tí wọ́n kó nínú ìwádìí òfíntótó ìṣẹ̀lẹ̀ ìpanípakúpa àwọn olùgbée Rohingya kan ní gúúsù Myanmar.
Àmọ́ pẹ̀lú ìdásílẹ̀ tí wọ́n dá wọn sílẹ̀, ipò yẹpẹrẹ ni òmìnira ọ̀rọ̀ sísọ ní ìlú náà nítorí wípé ìtìmọ́lé àti ìfìyàjẹ àwọn akọrin, akọ̀ròyìn, àti ajìjàǹgbara ṣì wà síbẹ̀ sẹpẹ́.
Ka àwọn ọ̀ràn ìsàlẹ̀ yìí síwájú:
Ìfẹ̀sùn Ìbanilórúkọjẹ́ kan Irrawaddy Náà
Ẹ̀ka ológun Agbègbè Yangon kọ ìwé ẹ̀sùn-un ìbanilórúkọjẹ́ sí olóòtú èdèe-Burmese U Ye Ni wípé ibùdó-ìtakùn-àgbáyé akọ̀ròyìn náà gbè lẹ́yìn ẹnìkan nínú ìròyìn ìkọlù láàárín-in ọmọ-ogun ìjọba àti àwọn adárúgúdù sílẹ̀ Ọmọ ogun Arakan ní Ìpínlẹ̀ Rakhine tí ó tẹ̀ jáde.
Irrawaddy Náà sọ wípé òun kò ṣe àṣemáṣe ju jíjábọ̀ọ ìwọ̀yáàjà tí ó bẹ́ sílẹ̀ ní sàkání náà láti ìbẹ̀rẹ̀ ọdún-un 2019.
Èsì tí U Ye Ni fún àwọn ọmọ ajagun rè é:
Ó ká mi lára nípé iṣẹ́ẹ wa kò yé ikọ̀ ajagun yékéyéké.
Nínú ìmọ̀ ìjìnlẹ̀ iṣẹ́ ìkọ̀ròyìn ni ó ti fi lélẹ̀ wípé a gbọdọ̀ tànmọ́lẹ̀ sí ìjìyà àwọn ènìyàn ní ibi tí rògbòdìyàn bá wà.
Èròńgbà wa tí a fi tẹ̀lé ìròyìn náà ó ju láti fa àkíyèsí àwọn tí yóò tán ìṣòro sí ìjìyà àwọn ènìyàn.
Àjọṣepọ̀ tí ó dán mọ́nrán ń bẹ ní àárín-in Ohùn Àgbáyé àti Irrawaddy.
Àjùsẹ́wọ̀n fún yẹ̀yẹ́
Ìyẹn bẹ́ẹ̀, àwọn ọmọ ẹgbẹ́ẹ ajótà Ìran Ọ̀kín Thangya márùn-ún di èrò ẹ̀wọ̀n tí ó wà ní Insein títí di ìgbà tí wọn yóò lọ sí ilé ẹjọ́ fún ẹ̀fẹ̀ tí wọ́n fi ológun ṣe. Eré ìtàgé tí ó ní àkójọpọ̀ orin abínibí, ijó àti ewì ni a mọ Thangyat mọ́.
Ẹ̀gbẹ́ alájòótà yìí ti tasẹ̀ àgẹ̀rẹ̀ sí òfin abala 505 (a) tí ó ní wípé ọ̀daràn ni ẹni tí ó bá polongo ọ̀rọ̀, àyesọ, tàbí jábọ̀ irúu rẹ̀ pẹ̀lú èrò láti mú kí ikọ̀ ajagun ó máà ka ojúṣe rẹ̀ kún tàbí kùnà láti ṣe ojúṣee rẹ̀.
Ọ̀kan lára ẹni tí a fi ẹ̀sùn kàn, Zeyar Lwin, sọ pé:
Gbogbo ẹ̀sùn tí wọ́n fi kàn wá jẹ́ ti òṣèlú torí ìdí èyí ó yẹ kí wọ́n ṣe àtúnṣe gẹ́gẹ́ bíi ọ̀rọ̀ òṣèlú.
Bákan náà, mo máa sọ wípé gbogbo wa ní láti darapọ̀ mọ́ iṣẹ́ àtúnṣe sí ìwé òfin ọdún-un 2008 tí ó ń lọ lọ́wọ́ nínú ìgbìmọ̀ ìjọba.
Ní tèmi, gbogbo ọ̀ràn yìí pátá yóò jẹ́ yíyẹ̀ lulẹ̀ bí a bá le è ṣe iṣẹ́ àkọ́bẹ̀rẹ̀ ti àtúnṣe sí ìwé òfin.
Zeyar Lwin ń tọ́ka sí ìwé òfin ọdún-un 2008 tí ọ̀pọ̀lọpọ̀ àwọn atúnǹkanká gbàgbọ́ wípé a ṣe é to láti fi agbára fún ìṣèjọba ikọ̀ ajagun pàápàá lẹ́yìn tí alágbáda gba ìjọba.
Aya-eré-ìtàgé aláàárẹ̀ nínú àtìmọ́lé
Ọ̀ràn aya-eré-ìtàgé Min Htin Ko Ko Gyi tún fi ìrísí ìhámọ́ tí a há àwọn akọrin pàtàkì mọ́.
Ìwé ẹ̀sùn tí ọ̀físà jagunjagun kọ nípa àwọn àtẹ̀jáde "ìbanilórúkọjẹ́" tí aya-eré-ìtàgé gbé sí orí Facebook tí ó fà á tí a fi fi òfin mú un.
Min Htin Ko Ko Gyi ni olùdásílẹ̀ iléeṣẹ́ Àjọ̀dún Eré Ajàfẹ́tọ̀ọ́ Iyì Ọmọnìyàn àti ìlúmọ̀nánká alátakò ìlọ́wọ́sí ikọ̀ ajagun nínú òṣèlú.
Àwọn alátìlẹ́yìn-in rẹ̀ ń pè fún ìtúsílẹ̀ẹ rẹ̀ lóríi ẹ̀tọ́ ọmọnìyàn, látàrí wípé a ti yọ àbọ̀ ẹ̀dọ rẹ̀ nítorí àrùn jẹjẹrẹ àti àrùn ọkàn àti ìṣòro kíndìnrín.
Àjọṣe Eré Ẹ̀tọ́ Ọmọnìyàn, tí ó jẹ́ àjọṣepọ̀ àjọ̀dún eré ajàfẹ́tọ̀ọ́ ọmọnìyàn 40 kárí ayé, fi lẹ́tà ṣọwọ́ sí ìjọba:
Gẹ́gẹ́ bí ẹgbẹ́ ajìjàǹgbara àgbáyé tí ọ̀rán kàn, a tọrọ ìdánilójú ìjọba Myanmar láti ríi dájú wípé Abala 66 (d), tí ó yẹ kí ó sún ìtẹ̀síwájú ẹ̀rọ ayárabíàṣá síwájú, tí kò ní jẹ́ lílò fún ìpalẹ̀mọ́ ọmọ ìlúu Myanmar tí ó fẹ́ sọ èròo ọkàn-an wọn àti lọ́wọ́ sí ètò ìṣèlú ìjọba àwa-arawa ní Myanmar.
Lẹ́tà náà tọ́ka sí ti àríyànjiyàn Abala 66 (d) tí ó sọ nípa òfin ìbánilórúkọjẹ́ tí àwọn aláṣẹ ń lò láti to fi ẹ̀sùn ìtakò, ìjìjàgbara, àti akọ̀ròyìn.
Ilé ẹjọ́ ìbílẹ̀ kọ ìwé ẹ̀dùn tí Min Htin Ko Ko Gyi kọ fún béèlì. Ìgbẹ́jọ́ọ rẹ̀ tún di ọjọ́ 9, oṣù Èbìbì ọdún-un 2019.
"Kò yẹ kí wọ́n di èrò ẹ̀wọ̀n ní ìbẹ̀rẹ̀."
A rán Wa Lone àti Kyaw Soe Oo sí ẹ̀wọ̀n ọdún méje fún rírú òfin Ìkọ̀kọ̀ sáà-akónilẹ́rú.
Ilé Ẹjọ́ Àgbà di ìdálẹ́jọ́ tí wọ́n ṣe ní oṣù Igbe tí ó kọjá àmọ́ a dá wọn sílẹ̀ lẹ́yìn ìdáríjì ààrẹ ní àsìkò Ọdún Tuntun ìbílẹ̀ orílẹ̀ èdè náà.
Àwọn ẹgbẹ́ bíi Southeast Asian Press Alliance kí Wa Lone àti Kyaw Soe Oo káàbọ̀ lẹ́yìn-in tí a dá wọn sílẹ̀ àmọ́ wọ́n sọ ìyànjẹ tí ó kojú àwọn akọ̀ròyìn méjèèjì:
Kò yẹ kí wọ́n di èrò ẹ̀wọ̀n ní ìbẹ̀rẹ̀, nítorí wọn kò jẹ̀bi ẹ̀sùn tí wọ́n fi kàn wọ́n.
Nígbàtí a gba ìdàgbàsókè yìí wọlé, ẹjọ́ọ Wa Lone àti Kyaw Soe Oo jẹ́ ẹ̀rí wípé ẹ̀mí àwọn akọ̀ròyìn tí ó ń ṣe àyẹ̀wò sí ìṣèlú wà nínú ewu ìgbẹ̀san òṣèlú.
Àwọn ọmọ ìbílẹ̀ Brazili ra ìpín ìdókòòwò ní iléeṣẹ́ reluwé láti bá a wí fún ìkùnà ojúṣe àyíkáa rẹ̀
Àwọn ọmọ ìbílẹ̀ sọ wípé iṣẹ́ tuntun fífẹ reluwé ń kóbá àwọn ẹranko agbègbè náà àti ààbòo wọn.
Àwòrán: Pedro Biava, tí a fi àṣẹ lò.
Ní ọjọ́ 24 oṣù Igbe, ìpàdé akópìnín Rumo Logística, ìgbìmọ̀ reluwé orílẹ̀ èdèe Brazili, gba àwọn àlejò àìròtẹ́lẹ̀ tuntun: ẹgbẹ́ ẹlẹ́ni márùn-ún ìbílẹ̀ kan tí ó wá láti ẹ̀yà Guarani àti Tupi tí ó ṣẹ̀ṣẹ̀ ra ìpín ìdókòwò mẹ́fà iléeṣẹ́ náà.
Ọ̀kọ̀ọ̀kan wọ́n jẹ́ aṣojú Ilẹ̀ Ìbílẹ̀ tí ìjọba fọwọ́ sí ní gúúsù ìlà oòrùn ìpínlẹ̀ São Paulo tí reluwé akẹ́rù aláàdọ́run ọdún iléeṣẹ́ Rumo ń kó bá, ní ọdún-un 2014, bẹ̀rẹ̀ sí í fẹ̀ sí i.
Láti san owóo gbà máà bínú fún ìbàjẹ́ tí ìmúgbòòrò sí i ilé iṣẹ́ náà kó bá agbègbèe náà, ìpínlẹ̀ ti fi ẹ̀tọ́ fún iiléeṣẹ́ reluwé náà láti "kọ́ ilé tuntun, ibùdó ìwúre, afárá, ọgbà àti ra ẹ̀rọ ìṣánko kékeré" fún àwọn agbègbè náà.
Ó tó bíi ẹgbẹ̀rún márùn-ún ènìyàn tí ó ń gbé jákèjádò Ilẹ̀ Ìbílẹ̀ tí fífẹ̀ reluwé kó bá.
Ṣùgbọ́n àwọn aṣojú ìbílẹ̀ sọ wípé iléeṣẹ́ náà ti kùnà láti ṣe irú ẹ̀tọ́ náà, gẹ́gẹ́ bíi ìròyìn láti ọwọ́ Folha de São Paulo.
Ọ̀fíìsì Abánirojọ̀ Ìjọba Àpapọ̀ jẹ́rìí sí i èyí: 63 nínúu iṣẹ́ àtúnṣe 97 ìwé àdéhùn ìfìmọ̀ṣọ̀kan ti di àpatì.
Ní ọjọ́ 19 oṣù Igbe, àwọn afẹ̀sùnkanni pa á láṣẹ fún Ibama, àjọ ètò àyíká orílẹ̀ èdè Brazili, láti ṣíra dá iṣẹ́ reluwé tuntun náà dúró, wọ́n sì gba ìwé àṣẹ Rumo.
Bákan náà ni wọ́n tún gba àjọ náà níyànjú láti mú kí Rumo ó san owó ìtanràn mílíọ̀nù 10 owóo reais (ìyẹn mílíọ̀nù 2,5 owóo dọ́là orílẹ̀ èdèe US).
Nínúu lẹ́tà tí a kà níbi àpèjọ ọjọ́ 24 oṣù Igbe, àwọn aràpín-ìdókòòwò ìbílẹ̀ náà ṣàlàyé ẹ̀dùn-un ọkàn-an wọn.
Wọ́n ti ṣe àlàyé ìjàmbá tí àwọn ọkọ̀ ojú irin náà ti fà fún ẹranko inú ìgbẹ́ tí ó wà ní agbègbè náà, àti dín àwọn ọmọ ènìyàn lọ́wọ́ láti fọ́n ká sí agbègbè.
Ní àfikún, wọ́n ti jábọ̀ akitiyan ìtàkùrọ̀sọ wọn pẹ̀lú Rumo, tí wọ́n sì bu ẹnu àtẹ́ lu Àtẹ̀jáde Ìgbéró Ọlọ́dọọdún-un iléeṣẹ́ náà, tí ó sọ pé Rumo "ń ṣe ojúṣe rẹ̀ bí ó ti tọ́ àti bí ó ti ṣe yẹ, ní ọ̀nà tí ó fa àwọn ọmọ ìbílẹ̀ wọ inú iṣẹ́ ."
Nígbà tí ó ń bá Pedro Biava ajábọ̀-ìròyìn ìwé ìròyìn Brasil de Fato fọ̀rọ̀jomitoro, Adriano Karai, tí ó wà láti agbègbè Guarani, sọ wípé ìlépa àwọn alájọpín ìdókòòwò ìbílẹ̀ náà ni láti mú kí ohùn-un wọn ó dé etí ìgbọ́ àwọn olùdókòòwò iléeṣẹ́ náà dípòo kí wọn ó jèrè láti ara ìdókòòwò náà (èyí tí wọ́n ra ọ̀kọ̀ọ̀kan-an ní 17 owó reais, tí ó tó bíi 4,30 owóo dọ́là US).
Karai tún ṣe àpèjúwe bí iṣẹ́ẹ fífẹ reluwé tuntun náà ti ṣe kóbá agbègbèe rẹ̀ Tenondé, tí ó wà ní ìlúu Paralheiros:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ariwo ọkọ̀ ojú irin náà, tí ó máa ń gbalẹ̀ kan títí lálẹ́.
Àwọn ọmọ ẹranko kì í jẹ́ sí ibi ìdẹ mọ́ bíi tẹ́lẹ̀ .
A kò ní alẹ́ àìláriwo.
Bákan náà ni wọ́n máa ń gbé ọ̀pọ̀lọpọ̀ ọkàn tí ó máa ń dànù káàkiri ilẹ̀, a sì mọ́ wípé oúnjẹ yẹn kì í ṣe ojúlówó, tí àtọwọ́dá ni.
Ẹ̀mí àwa gan-an alára ń bẹ nínú ewu: ọkọ̀ ojú irin náà ń gba ilẹ̀ àjogúnbáa wa kọjá, níbi tí àwọn àpá ẹsẹ̀ àwọn àlejò afẹsẹ̀ rìn tọ́.
A wà nínú ewu ńlá ìjàmbá ikú ọkọ̀ ojú irin, nítorí ọkọ̀ ojú-irin ń pa ènìyàn nínúu ìṣẹ́jú mẹ́wàá mẹ́wàá báyìí."
Gẹ́gẹ́ bíi ìròyìn Folha, ní àkọ́kọ́, àwọn agbègbè ìbílẹ̀ ti gbèrò pẹ̀lú Rumo wípé kí ó gbé iṣẹ́ àtúnṣe náà fún ìgbìmọ̀ tí ó jẹ́ ọmọ ìbílẹ̀.
Ní ti Ọ́fíìsì Abánirojọ̀, iléeṣẹ́ náà ti kọ́kọ́ gba àbá náà wọlé, ṣùgbọ́n ní kété tí ó di ẹ̀yìn-in ìbò oṣù Ọ̀wẹwẹ̀ ọdún-un 2018 tí ó gbé Ààrẹ Jair Bolsonaro tí kò fi bò wípé òun kórìíra ti ìbílẹ̀ sí orí àlèèfà, àyípadà dé bá ìpinnu ìgbésè ti ó wà nílẹ̀ tẹ́lẹ̀tẹ́lẹ́rí.
Ní ọjọ́ 20 oṣù Belu, Rumo ṣàì dédé fagi lé ìkópa pẹ̀lú àwọn agbègbè ìbílẹ̀, tí kò ì tíì tún yọjú níbi ìpàdé láti ìgbà náà.
Nínú ìtàkùrọ̀sọ pẹ̀lú Folha, iléeṣẹ́ náà sọ wípé òun kò fi ìgbà kan t'ọwọ́ bọ ìwé àdéhùn pẹ̀lú àwọn agbègbè ìbílẹ̀ náà láti gbé iṣẹ́ àtúnṣe náà fún wọn ṣe.
Àpéjọ àwọn alájọpín ìdókòòwò tí ó wáyé lọ́jọ́ 24 oṣù Igbe wá sí òpin láì sí ìpinnu tí ó lórí, àmọ́ àwọn aṣojú Rumo sọ wípé ọ̀rọ̀ ti ìbílẹ̀ náà yóò jẹ́ sísọ nínú ìpàdé ti abẹ́nú tí yóò wáyé nínú oṣù Èbìbì.
Iṣẹ́ àtúnṣe bẹ̀rẹ̀ ní 2014. Àwọn ọmọ ìbílẹ̀ tí ó ń gbé ní agbègbè náà tó bíi 5,000.
Àwòrán: Pedro Biava, pẹ̀lú àṣẹ ni a fi lò ó.
Ìjàgbara Alájọpín-ìdókòòwò
Àwọn ọmọ ìbílẹ̀ Guarani àti Tupi nìkan kọ́ ni ó ṣe ohun tí a pè ní "ìjàgbara alájọpín- ìdókòòwò," tí ó jẹ́ ohun tuntun ní Brazil.
Ní ọdún-un 2010, ẹgbẹ́ Ìmọ́rọ̀-yéni-yékéyéké àwọn tí ọ̀ràn-an Vale náà kàn (Articulação dos Atingidos e Atingidas pela Vale) ra ìpín ìdókòòwò iléeṣẹ́ náà láti lè bá wọn jókòó ní àjọ wọn.
Vale ni ọkàn lára iléeṣẹ́ awakùsà ní àgbáyé, òun sì ni ó ṣe àkóso ìdídò tí ó ba ìlúu Brumadinho jẹ́ nínú oṣùu Ṣẹẹrẹ ọdún-un 2019, tí ó mú ẹ̀mí èèyàn-an 236 lọ (tí 34 ṣì ti di ẹni àwátì).
Ní ọjọ́ 30 oṣù Igbe, ọjọ́ ìpàdé alájọpín ìdókòòwò, àwọn ọmọ ẹgbẹ́ Ìmọ́rọ̀-yéni-yékéyéké lẹ ìwé-àlẹ̀mógiri tí a tẹ orúkọ àwọn tí ó ti re ọ̀run àrìnmabọ̀ mọ́ ara ògiri olú-ilé-iṣẹ́ẹ Vale, gẹ́gẹ́ bí ìwé ìròyìn O Globo ti rò ó.
Nítorí àìdéènà-pa-ẹnu ọ̀ràn tí ó kàn wọ́n gbọ̀ngbọ̀n nínú àwọn ìpàdé wọ̀nyẹn, ó di dandan kí àwọn iléeṣẹ́ náà ó kọ ohun tí àwọn ajìjàgbara náà ń fẹ́ sílẹ̀ nínú ìpàdée wọn.
Obìnrin kan lára àwọn ọmọ ẹgbẹ́ Ìmọ́rọ̀-yéni-yékéyéké, Carolina de Moura, tí òun náà ní ìpín nínú ìdókòòwò Vale, sọ fún O Globo:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
A kò ní dẹ́kun láti máa sọ ohun tí ó ń gbé wa lọ́kàn síta fún aráyé gbọ́.
Iléeṣẹ́ náà gbọdọ̀ lo èrè tí wọ́n bá rí fi tún àwọn odòo wa ṣe àti ṣíṣe àbójútó ẹ̀mí ọmọ ènìyàn.
Ìjọba Tanzania fi Ajìjàgbara Ọmọ Orílẹ̀-èdèe Uganda sí àtìmọ́lé, wọ́n sì lé e kúrò nílùú
Dókítà Wairagala Wakabi [Àwòrán láti CIPESA tí a fi àṣẹ lò]
Wairagala Wakabi, àgbà ọ̀jẹ̀ ajàfẹ́tọ̀ọ́ ẹ̀rọ ayárabíàṣá tí ó wá láti Uganda, di ẹni àtìmọ́lé ní Pápákọ̀ òfuurufú Julius Nyerere International Airport ní Dar es Salaam, Tanzania lọ́jọ́ 25 oṣù Igbe.
A fi ìwé pe Wakabi kí ó wá á sọ̀rọ̀ níbi ètò Àyájọ́ Àwọn Olùgbèjà Ẹ̀tọ́ Ọmọnìyàn ní Tanzania ọlọ́dọọdún tí Àgbáríjọ Olùgbèjà Ẹ̀tọ́ Ọmọnìyàn ti Tanzania (THRDC) jẹ́ olùgbàlejò.
Wakabi ni Olùdarí Àgbà Ìfọwọ́sowọ́pọ̀ Ètò-ìmúlò Ìmọ̀-ẹ̀rọ Gbogboògbò fún Ìlà-Oòrùn àti Gúúsù Ilẹ̀ Adúláwò (CIPESA), ọ̀kan gbòógì nínú ilé-iṣẹ́ tí ó ń ṣe ètò tí ó dá lórí ètò-ìmúlò ẹ̀rọ ayélujára àti òmìnira ọ̀rọ̀ sísọ ní orí ayélujára ní ilẹ̀ Adúláwò.
Lẹ́yìn ọ̀pọ̀lọpọ̀ wákàtí tí a fi ọ̀rọ̀ wá Wakabi lẹ́nu wò, tí wọn kò sì jẹ́ kí ó rí agbẹjọ́rò, a dá a padà sí Uganda.
Àwọn aṣojú láti Àgbáríjọ Olùgbèjà Ẹ̀tọ́ Ọmọnìyàn gbìyànjú láti jà fún un, àmọ́ a sọ fún wọn wípé fún "àǹfààní ìlú" ni a fi dá Wakabi padà sí ìlúu rẹ̀:
Bí ó ti lẹ̀ jẹ́ pé ìṣẹ̀lẹ̀ náà kò ju wákàtí díẹ̀ lọ, ó mú ìjáyà ńlá bá àwọn ajàfẹ́tọ̀ọ́ ní agbègbè náà, tí ọ̀ràn ìwà àìtọ́ tí orílẹ̀-èdèe Tanzania ń wù sí àwọn ajìjàgbara àti oníṣẹ́-ìròyìn ń peléke sí i.
Nínú oṣù Belu ọdún tí ó ré kọjá, àwọn òṣìṣẹ́ Ìgbìmọ̀ tí ó ń Dáàbò bo Oníṣẹ́-ìròyìn, Angela Quintal àti Muthoki Mumo di ẹni àtìmọ́lé fún ọ̀pọ̀ wákàtí ní Dar es Salaam, Tanzania, tí ìwé ẹ̀rí ọmọ-ìlú-fún-ìrìnnàa wọ́n di gbígbà lọ́wọ́ọ wọn.
Human Rights Watch sọ wípé lábẹ́ ìṣàkóso ìjọba Ààrẹ John Magufuli Tanzania ti rí "ìrésílẹ̀ ìbọ̀wọ̀ fún òmìnira ọ̀rọ̀ sísọ, ìkẹ́gbẹ́ àti àpéjọ dé ojú àmì."
Ní ọdún-un 2015, Orílẹ̀èdè Olómìnira Ìṣọ̀kan Tanzania kéde Ìgbésẹ̀ Ìrúfin Orí Ẹ̀rọ Ayélujára.
Ní àárín ọdún kan tí a kéde òfin yẹn, ó ti tó bí ọmọ orílẹ̀ èdèe Tanzania 14 tí òfín ti mú tí a sì ti dálẹ́jọ́ lábẹ́ òfin fún pé wọ́n sọ̀rọ̀ mọ́ṣààsí sí ààrẹ lórí ẹ̀rọ alátagbà.
Pẹ́pẹ́yẹ gbé ọmọ pọ̀n nínú oṣù Ẹrẹ́nà ọdún-un 2018 nígbàtí a gba Ìlànà Ẹ̀rọ Ayárabíàṣá (Ohun orí ayélujára) àti Ìtàkùrọ̀sọ Ìfìwéránṣẹ́ wọlé tí ó mú un ní túláàsì fún àwọn akọbúlọ́ọ̀gù láti fi orúkọ sílẹ̀ tí wọ́n á sì san owó orí tí ó tó bíi US $900 lọ́dún kí wọn ó tó lè gbé àtẹ̀jáde sí orí ayélujára.
Èyí mú kí ọ̀pọ̀lọpọ̀ búlọ́ọ̀gù aládàádúró ó wọ òkùnkùn.
Ìpalẹ́numọ́ iléeṣẹ́ akọ̀ròyìn aládàádúró nípasẹ̀ àwọn àdàlù ìṣíwèé fún ilé iṣẹ́ akọ̀ròyìn àti ìrókẹ́kẹ́ mọ́ oníṣẹ́-ìròyìn ti di ìdẹ́rùbà, ìkóra-ẹni-ní-ìjánu àti ìbẹ̀rù láti sọ èrò ọkàn ẹni nípa àwọn olórí orílẹ̀ èdè náà.
Àtìmọ́lé àti ìdápadà Wakabi sí Uganda jẹ́ ìtẹ̀síwájú ìdojú-ìjà-kọ òmìnira ọ̀rọ̀ tòun èrò ọkàn ẹni ní Tanzania.
Oníròyìn Orí ẹ̀rọ-alátagbà Luis Carlos Diaz di àwátì ní Venezuela
"Níbo ni Luis Carlos wà?"
Àwòrán ìpolongo orí ayélujára tí Provea taari síta.
Wọ́n sọ ìgbà tí a pè é kẹ́yìn àti túwíìtì tí ó tẹ̀ kẹ́yìn nínú àwòrán náà.
Ní ìrọ̀lẹ́ ọjọ́ 11, oṣù Ẹrẹ́nà olùfèsì sí ọ̀rọ̀ ìṣèlú Naky Soto tí ó tún jẹ́ aya akọ̀ròyìn àti ajììjàǹgbara iṣẹ́ ìròyìn tí ó jẹ́ ọmọ orílẹ̀ Venezuela, Luis Carlos Díaz túwíìtì pé òun ti ń wá ọkọ òun fún wákàtí márùn-ún.
[Ìròyìn tí ó tẹ̀ wá lọ́wọ́] Àjọ àwọn Òṣìṣẹ́ Ìròyìn (SNTP lédè Spanish) jábọ̀ pé àwọn Agbófinró Ọ̀tẹlẹ̀múyẹ́ Bolivaria (SEBIN) ti fi Luis Carlos sí àtìmọ́lé.
PÀJÁWÌRÌ Àjọ Sebin kan fìdíi rẹ̀ múlẹ̀ pé akọ̀ròyìn Luis Carlos Diaz ti wà ní àhámọ́ àwọn ọlọ́pàá yẹn.
Wọ́n yọ àwọn ohun ìjà ti akọ̀ròyìn Marco Ruiz, Luz Mely Rehes àti Federico Black [pẹ̀lú àwọn ọmọ ẹgbẹ́ òṣìṣẹ́ ìròyìn.
Wákàtí díẹ̀ sẹ́yìn, Soto túwíìtì pé àwọn ti ń wá Luis Carlos Díaz fún wákàtí márùn-ún:
@LuisCarlos wà ní orí kẹ̀kẹ́ẹ rẹ̀, ṣùgbọ́n láti aago 5:30 ni mi kò ti gbúròó rẹ̀ mọ́, bẹ́ẹ̀:
- Kò sí ní ilé iṣẹ́ ìgbóhùnsáfẹ́fẹ́ náà
- Kò sí nílé
- Kò tíì túwíìtì
- Kò gbé ìpèe rẹ̀
- Kò fèsì sí àtẹ̀jíṣẹ́ tàbí iṣẹ́-ìjẹ́ oríi WhatsApp
Ojúlówó ẹgbẹ́ akẹ́kọ̀ọ́
Kò sí èdè yìí lorí Kolibri
Àṣìṣe ìráàyèsì dísíkì wáyé.
Má bínú, ìlujá ìwádìí tí ò ń lò kò lè ṣiṣẹ́.
Láti lo Kolibri, a dàbá pé kí o lo Firefox tàbí Chrome.
O tún lè gbìyànjú láti lo ìlujá ìwádìí tuntun.
Gba àṣẹ lọ́wọ́ aṣèdá OpenID
Ọ̀rọ̀ aṣínà rẹ ti yí padà.
Ṣàtúnṣe Ìrísí òǹṣàmúlò
Ṣàtúntò ẹ̀kúnrẹ́rẹ́ ìrísí òǹṣàmúlò
Ìrísí aṣàmúlò
Àwọn ìgbàláàyè tí ó mọ ní iba
Ṣàkóso àwọn ìgbàláàyè ohun èlò
Àwọn alákòóso láǹfààní láti lò o.
Yóò sì tún lò o láti fi sàtúnse àwọn iṣẹ́-àìrídìmúù àti ohun àmúlò awon onírúurú akẹ́ẹ̀kọ́ àti òun tí wọ́n fẹ́
Fífi ìwífún yìí sílẹ̀ kò pọn dandan
A mú ọ jáde láìròtẹ́lẹ̀ nítorí o kò ṣe iṣẹ́ kankan
Fi ààyè gba ẹnikẹ́ni láti ṣẹ̀dá ìṣàmúlò akẹ́kọ̀ọ́ tiwọn?
Rárá. Àwọn alákòóso gbọdọ̀ ṣẹ̀dá gbogbo ìṣàmúlò
Àwọn ilé-ẹ̀kọ́ àti ohun tí ó jẹ mọ́ ìkẹ́kọ̀ọ́ mìíràn
Àwọn ilé ìyáwèékàwé, ilé àwọn ọmọ aláìlóbìí, ilé ìyínipadàsírere, ibi ìpéjọ àwọn ọ̀dọ́, yàrá ẹ̀kọ́ ẹ̀rọ-ayárabíàṣá, àti àwọn ohun ìṣètò ìkẹ́kọ̀ọ́ tí kò bá ìlànà iléèwé mu mìíràn
Ṣíṣáàtò ohun èlò rẹ...
Àwọn olùṣàmúlò tí ó ti forúkọsílẹ̀ ni a ó yọ kúrò nínú yàrá ìkẹ́kọ̀ọ́ ṣùgbọ́n wọ́n á ṣì ráàyèsí i ní pátákó 'Olùṣàmúlò'.
Yan àwọn akọ́ni
Ń ṣàfihàn àwọn akọ́ni tí a kò yàn sí yàrá ìkẹ́kọ̀ọ́ yìí
Ìṣoro wáyẹ́ ní àkókò ìkórajọ àwọn ààtò rẹ
Ìṣoro wáyé ní ìgbà ìṣafipamọ́ àwọn ààtò rẹ
Àfikún ti bá àwọn ohun èlò
Ṣé ó dá ọ lójú pé o fẹ́ ṣe àtúnṣe sí ààtò ìṣiṣẹ́ rẹ?
Wà á pàdánù àwọn àyípadà tí o ti ṣe.
Bí aṣàmúlò kan bá wo ohun àmúlò kan, à ń ṣe àkọsílẹ̀ wákàtí tí ó fi lò ó àti ìtẹ̀síwájú bí wọ́n ti ṣe.
Ọ̀kọ̀ọ̀kan ìlà nínú iṣẹ́ yìí ni ó ń ṣe àkọsílẹ̀ ìlò gbogbo tí òǹṣàmúlò lo ohun àmúlò kan pàtó.
Èyí kan gbogbo awon òǹṣàmúlò tí abẹ́rẹ́ wọn kò ní okùn nídìí, tí kò fi orúkọ sílẹ̀ wọlé.
Gba àkọsílẹ̀ iṣẹ́ jáde
Gba àkọsílẹ̀ iṣẹ́ tuntun
Àpàpọ̀ àkókò/ìtẹ̀síwájú fún ọ̀kọ̀ọ̀kan àwọn ohun àmúlò
Bí o bá ṣe àmúṣiṣẹ́pọ̀ ohun èlò yìí pẹ̀lú Ibi Ìpamọ́ Ìwífún-alálàyé Kolibri, ò ń fún àwọn alábòójútó iléeṣẹ́ tí ó wà lórí Ibi Ìpamọ́ Ìwífún-alálàyé Kolibri láti rí àyè sí ìwífún-alálàyé rẹ.
Yóò jẹ́ gbígbé sí inú apèsè orí sánmà ti Learning Equality, tí yóò ní àǹfààní láti lo ìwífún-alálàyé yìí.
Ibi ìpamọ́ ìwífún-alálàyé ti Kolibri
Tẹ àmì iṣẹ́ àkànṣe láti orí Ibi Ìpamọ́ Ìwífún-alálàyé Kolibri sílẹ̀
Eléyìí jẹ́ àbùdá ajẹmọ́dànánwò.
O lè lò ó bí o bá rí àyè sí Ibi Ìpamọ́ Ìwífún-alálàyé Kolibri.
Forúkọsílẹ̀ sórí 'Ibi Ìpamọ́ Ìwífún-alálàyé ti Kolibri'
Nípa pípésè àmì ìdánimọ̀ tàbí òǹkà ìdánimọ̀
Àwon àpẹẹrẹ: òǹkà ìdánimọ̀ akẹ́kọ̀ọ́ kan tàbí òǹkà ìdánimọ̀ òǹṣàmúlò tí ó wà tẹ́lẹ̀.
Yàgò fún lílo àwọn ìwífún ara ẹni tí ó lè kóni síta nítorí ó lè kó àwọn òǹṣàmúlò rẹ sínú ewu.
Àwon àpẹẹrẹ: òǹkà ìdánimọ̀ akẹ́kọ̀ọ́ kan tàbí òǹkà ìdánimọ̀ òǹṣàmúlò tí ó wà tẹ́lẹ̀.
Àfo yìí pọn dandan láti fi ọ̀rọ̀ sílẹ̀ sí
Ṣe àpamọ́ àwọn ìyípadà
Ìtúnwọ-orí-ìṣàsopọ̀ láṣeyanjú!
O lè má ṣe àpínká, àtúnṣe sí, tàbí fi ohun àmúlò yìí ṣe ìpìlẹ̀ iṣẹ́ mìíràn láìsí ìgbaniláàyè láti ọ̀dọ̀ ẹni tí ó ni àṣẹ-ẹ̀dà náà.
O lè ṣe àpínká, àtúnṣe sí, àti fi ohun àmúlò yìí ṣe ìpìlẹ̀ iṣẹ́ mìíràn - kódà fún ti òwò - níwọ̀n ìgbà tí o bá bu ìyìn fún olùpilẹ̀ṣẹ̀ ohun àmúlò náà
O lè ṣe àtúnṣe sí, àti fi ohun àmúlò yìí ṣe ìpìlẹ̀ iṣẹ́ mìíràn láì lò ó fún ìṣòwò.
Ohun àmúlò rẹ tuntun gbọdọ̀ bu ìyìn fún olùpilẹ̀ṣẹ̀ ohun àmúlò náà, kò sì gbọdọ̀ jẹ́ fún ìṣòwò.
O lè gba ohun àmúlò sílẹ̀ sórí ẹ̀rọ kí o se àpínká rẹ̀ níwọ̀n ìgbà tí o bá ń fi ìyìn fún olùpilẹ̀ṣẹ̀ ohun àmúlò náà.
O kò lè lò ó fi ṣe iṣẹ́ mìíràn tàbí fún òwò ṣíṣe.
O lè ṣe àtúnṣe sí, fi ohun àmúlò yìí ṣe ìpìlẹ̀ iṣẹ́ mìíràn fún ohun tí kì í ṣe ti òwò, níwọ̀n ìgbà tí o bá ń fi ìyìn fún olùpilẹ̀ṣẹ̀ ohun àmúlò náà, kí o sì fi ohun àmúlò rẹ̀ tuntun sábẹ́ àṣẹ irú kan náà.
O lè tún ohun àmúlò yìí fún ohunkóhun, àti fún ìṣòwò.
Síbẹ̀ kò ṣe fi ṣe iṣẹ́ mìíràn, o sì ní láti fi ìyìn fún olùpilẹ̀ṣẹ̀ náà.
O lè ṣe àtúnṣe sí, àti fi ohun àmúlò yìí ṣe ìpìlẹ̀ iṣẹ́ mìíràn - kódà fún ti òwò - níwọ̀n ìgbà tí o bá bu ìyìn fún olùpilẹ̀ṣẹ̀ ohun àmúlò náà kí o sì fi ohun àmúlò rẹ tuntun sí abẹ́ ìlànà tí ó bára mu.
Gbogbo ohun àmúlò tí ó bá ti ara tìrẹ jáde gbọdọ̀ wà lábẹ́ àṣẹ kan náà.
Ohun àmúlò yìí kò pa ààlà fún ìlò rẹ̀ lábẹ́ òfin àṣẹ-ẹ̀dà.
O lè ṣe àpínká, àtúnṣe sí àti fi ohun àmúlò yìí ṣe ìpìlẹ̀ iṣẹ́ mìíràn, pàápàá fún ti òwò
Ohun àmúlò yìí ní àkàndá àṣẹ.
Kàn sí ẹni tí ó ni àṣẹ-ẹ̀dà fún àpèjúwe ohun tí o lè fi ṣe.
O ní ètò àti àṣẹ gbogbo lábẹ́ òfin àṣẹ-ẹ̀dà, àwọn ẹlòmíràn kò lè ṣe àpínká, àtúnṣe sí tàbí fi ohun àmúlò yìí ṣe ìpìlẹ̀ iṣẹ́ mìíràn láì tọrọ àyè lọ́wọ́ rẹ.
Àṣẹ yìí gba ẹnìkẹnì láàyè láti lè ṣe àpínká, àtúnṣe sí, àti fi ohun àmúlò yìí ṣe ìpìlẹ̀ iṣẹ́ mìíràn - pàápàá fún òwò - níwọ̀n ìgbà tí wọ́n bá ń fì ìyìn fún ọ gẹ́gẹ́ bí olùpilẹ̀ṣẹ̀.
Èyí ni àṣẹ tí ó fi àyè gbani púpọ̀ jùlọ nínú àwọn àṣẹ Creative Commons.
Ó dára fún ìtànká bí a ti ṣe fẹ́ áti lílò àwọn ohun tí ó wà lábẹ́ àṣẹ.
Àṣẹ yìí gba ẹnìkẹnì láàyè láti lè ṣe àpínká, àtúnṣe sí, àti fi ohun àmúlò yìí ṣe ìpìlẹ̀ iṣẹ́ mìíràn - láì lò ó fún òwò.
Bí-ó-ti-lẹ̀-jẹ́-wí-pé àwọn ohun àmúlò tuntun tí a ṣe láti ara rẹ̀ gbọdọ̀ bu ìyìn fún ọ, kò sì gbọdọ̀ jẹ́ lílò fún ìṣòwò, kò pọn dandan kí a fi wọ́n sí abẹ́ àṣẹ ìlò kan náà.
Aṣẹ yìí jẹ́ eyìí tí o ni ìkálọ́wọ́kò julọ ninún awọ́n àṣẹ Creative Commons mẹ́fẹ̀ẹ̀fà.
O gbani láàyè fún wiwà jade iṣẹ́ yin áti àfirán rẹ̀ nìkan, níwọ̀n ìgbà tí a ba n fì ìyìn fún yin
Ṣùgbọ́n ẹnìkẹnì kì yo ṣàyípadà rẹ̀ rárá tàbí lò ó fún ìpolówó ọjà kankan.
Ètò àṣẹ yìí yóò fún àwọn ẹlòmíràn láàyè làti lo, tàbí ṣe àfikún sí iṣẹ rẹ láì sọ di títà níwòn ìgbà tí wọn bá sáà ti ń jẹki awọn ènìyàn mọ̀ wípé iṣẹ rẹ ni ti wọn si ń ṣe ètò àṣẹ fún iṣẹ wọn títun labẹ awọn ọrọ orukọ tó jọra wọn.
Aṣẹ yìí gba ẹnìkẹnì láàyè láti lè lò iṣẹ́ yìí fún ète èyíkéyìí, pàápàá fun ìpolówó ọjà.
Ṣùgbọ́n ẹnìkẹnì kì yo se àfirán ayípadà rẹ̀. A si ní láti fì ìyìn fún yin.
Ohun àmúlò yìí kò ní ìkánilọ́wọ́kò lábẹ́ òfin àṣẹ-ẹ̀dà.
Èyí jẹ́ àkànṣe ètò àṣẹ tí ó ṣe é lò nígbà tí gbogbo àwọn ẹ̀yàn tí ó kù kò ba wúlò.
Ojúṣe rẹ ni láti ṣe àpèjúwe ohun tí ń bẹ nínú ètò àṣẹ yìí kí o sì gbé sí etígbọ̀ọ́ awọ̀n òǹṣàmúlò.
Creative Commons: ìgbòṣùbà, kìí ṣe ti ìṣòwò
Creative Commons: ìgbòṣùbà, kìí ṣe ti ìṣòwò, kò sí àwòṣe
Creative Commons: ìgbòṣùbà, kìí ṣe ti ìṣòwò, pínnílànàkannáà
Creative Commons: ìgbòṣùbà, kò sí àwòṣe
A ṣe àgbékalẹ̀ iṣẹ́ àìrídìmú Kolibri fún Learning Equality, Inc. Àlàyé síwájú síi, pẹ̀lú àwọn Ìlànà isẹ́ ti Kolibri àti èto Ibi-ìkọ̀kọ̀, ni o lè rí ní:
Kolibri jẹ́ iṣẹ́ àìrídìmú tí a lè ṣàgbékalẹ̀ rẹ̀ si orí ọ̀pọ̀ ohun èlò ẹ̀rọ-ayárabíàṣá láì nílò ìṣàsopọ̀ ẹ̀rọ-ayélujára.
Kò dàbí púpọ̀ nínú àwọn apèsè ìtakùn-àgbáyé tí ènìyàn lè rí lò nípasẹ̀ aṣàwáríkiri orí ìtakùn-àgbáyé, ẹgbẹẹgbẹ̀rún ìfisípò láì ní alákòóso ti Kolibri ni ó wà káàkiri ayé - pẹ̀lú eléyìí.
Ọ̀kọ̀ọ̀kan ìfisípò Kolibri ni ó wà ní ìṣàkóso àti ìdarí ẹni tí ó ni ohun ẹ̀rọ tí a ṣe àgbékalẹ̀ rẹ̀ lé
Ní ojúnà àti mú agbára Kolibri àti àwọn ohun àmúlò orí rẹ̀ dára sí i, Learning Equality ṣe agbajo ìwífún ìlò àwọn òǹṣàmúlò aláìlórúkọ nígbà tí Kolibri bá rí àyè sí ẹ̀rọ-ayélujára.
Èyí pẹ̀lú àwọn ojúlé IP tí ó tan mọ́ apèsè náà, àti rírò kínikíni nípa ohun ẹ̀rọ-ayárabíàṣá gẹ́gẹ́ bí ẹ̀rọ ìṣiṣẹ́ àti aago agbègbè.
Bákan náà ni a máa ń ṣe ìkójọ ìfìṣiròsàsọtẹ́lẹ̀: iye àwọn òǹṣàmúlò àti àwọn ohun èlò, ọdún ìbí àti ìmọ̀ akọtàbábo, àti òkìkí ohun àmúlò.
A ń ṣe ohun gbogbo láti bìlà-fún ìgbàjọ ìwífún tí yóò tú àwọn òǹṣàmúlò Kolibri síta
Ó yẹ kí o lo Kolibri gẹ́gẹ́ bi i ìpèsè ní ìbámu pẹ̀lú àwọn òfin tí a là sílẹ̀.
Bí ó bá jẹ́ pé ìwọ ni o ni ohun-èlò tí a ṣàgbékalẹ̀ Kolibri lé lórí, jọ̀wọ́ kíyèsí pé ojúṣe rẹ ni ìpamọ́ àti ààbò ìwífún-alálàyé aṣàmúlò tí ó ń jẹ́ fífipamọ́ sínú Kolibri.
Ó sì yẹ kí o tẹ̀lé àwọn ìgbésẹ̀ ààbò ìwífún tí ó dára jùlọ fún ìdáàbòbo àwọn ìwífún-alálàyé àwọn aṣàmúlò rẹ.
Èyí ní í ṣe pẹ̀lú fífi ohun èlò náà pamọ́ nípa ti ara, yíyí-ìwífún-alálàyé-padà-sí-odù-ààbò àká-iṣẹ́-orí-ẹ̀rọ, lílo àwọn ọ̀rọ̀-ìfiwọlé tí ó múná dóko tí ó sì yàtọ̀ gedegbe, mímú ki ètò ìṣiṣẹ́-ẹ̀rọ ó bágbàmu, àti ṣíṣàtòpọ̀ ètò ààbò ògiriná ní ọ̀nà tí ó dáa.
Bí o bá yàn láti mú ohun èlò ìwífún-alálàyé rẹ ṣiṣẹ́ pọ̀ mọ́ Ẹnu-àbáwọlé sí Ìwífún-alálàyé ti Kolibri, o ń fún àwọn alábòójútó ìṣètò ìkójọ Ẹnu-àbáwọlé sí Ìwífún-alálàyé Kolibri ní àyè sí ìwífún-alálàyé rẹ.
Bẹ́ẹ̀ gẹ́gẹ́ ni o yóò máa ṣílẹ̀kùn ìráàyè sí Learning Equality, tí ó ń mú àwọn apèsè ṣiṣẹ́ sílẹ̀.
Pín ọ̀rọ̀-ìfiwọlé rẹ, jẹ́ kí ẹnikẹ́ni ó ráyè wọ ìṣàmúlò rẹ, tàbí ṣe ohunkóhun tí ó lè fi ìṣàmúlò rẹ sínú ewu.
Ṣèmúkúrò, ṣèfòdá, sọdàìlágbára, sọsípò àdánù, tàbí bí bẹ́ẹ̀kọ́ ti ọwọ́ bọ àwọn àbùdá ètò ààbò Kolibri ní ojú
Mọ̀ọ́mọ̀ sọsípò àdánù tàbí tọwọ́bọ ìmúṣiṣẹ́ Kolibri lójú tàbí ìgbádùn tí òǹṣàmúlòkóǹṣàmúlò rẹ̀ ń jẹ, ní ọ̀nà kọnà.
Kíyèsára wí pé àwọn ìwífún àjẹmọtaraẹni rẹ lè di rírí fún àwọn ẹlòmíràn, èyí gbáralé ọ̀nà tí a gbà ṣàtòpọ̀ iṣẹ́-àìrídìmú àti bí o ti rí àyè bá wọlé sí iṣẹ́-àìrídìmú náà.
Jọ̀wọ́ kàn sí alábòójútó agbègbè Kolibri rẹ láti ní òye ìwífún àjẹmọtaraẹni tìrẹ tí ó lè di fífipamọ́, ẹni tí ó lè rí i, bí o ṣe lè ṣe ìmúbágbàmu tàbí pa á rẹ́, tàbí bí o bá nígbàgbọ́ wí pé ìṣàmúlò rẹ ti bọ̀ sí ọwọ́ òṣèré-ibi
Nígbàtí o bá ń lo Kolibri gẹ́gẹ́ bí òǹṣàmúlò tí ó forúkọsílẹ̀-wọlé, ìwífún gẹ́gẹ́ bí orúkọ, orúkọ-òǹṣàmúlò, ọjọ́-orí, ọdún ìbí, òǹkà ìdánimọ̀, logged-in user, àwọn ohùn àmúlò ìgbẹ́kẹ̀lé tí o wò rí, àti ìṣe àgbéyẹ̀wò rẹ lè wà ní àrọ́wọ́tó fún ìlò àwọn alábòójútó àti akọ́ni ní orí ohun-èlò rẹ.
Ẹ̀wẹ̀wẹ̀ ìwífún rẹ lè jẹ́ lílò fún àwọn akèdè-iṣẹ́-àìrídìmú ti Kolibri tí yóò sì jẹ́ pínpín fún àwọn aṣèdá ọgbọ́n àtinudá láti mú kí iṣẹ́-àìrídìmú àti àwọn ohun àmúlò fún onírúurú ohun tí irúfẹ́ àwọn akẹ́kọ̀ọ́ fẹ́ ó gbé pẹ́lí sí i
Nígbàtí o bá ń lo Kolibri gẹ́gẹ́ bí àlejò, ìkópọpọ̀ ìwífún nípa àwọn ohun àmúlò ìgbẹ́kẹ̀lé tí ìwọ àti àwọn òǹṣàmúlò mìíràn wò lè wà ní àrọ́wọ́tó fún àwọn alábòójútó àti àwọn akọ́ni mélòó kan.
Fíforúkọsílẹ̀ wọlé sí orí àwọn iṣẹ́ àìrídìmú ẹni-kẹta mìíràn láti inú Kolibri
Pa ìdaríkiri dé
Ìdaríkiri aṣàmúlò gan-an
Ẹ̀dà ti wà lórí apákó-ìdìmú
Fi ẹ̀dà sí orí apákó-ìdìmú
Jọ̀wọ́ kàn sí alábòójútó apèsè yìí
Ẹ̀yà orí ayélujára Kolibri yìí wà fún ti ìfihàn lásán. Àwọn aṣàmúlò àti ìwífún-alálàyé yóò jẹ́ píparẹ́ nídàágbá kọ̀ọ̀kan.
Ìfihàn náà fi àwọn àbùdá ẹ̀yà Kolibri tuntun hàn, tí gbogbo àwọn ohun àmúlò orí rẹ̀ sì jẹ́ àpèjúwe.
Ṣíra tẹ àtẹ̀ìpàṣẹ láti fi àwọn igun kún un
Àkànṣe nọ́ḿbà àgbésókè
Àmì iga òsì
Mú kí òbìrìkìtì ṣísílẹ̀
Ríi dájú pé o fi ohun tó yẹ sínú gbogbo àfo àpótí ìró tòun ibú náà
Ríi dájú pé o yan ohun kan fún ìlà tó dábùú gbogbo.
Àpotí ìfisí ìṣirò
Daríkiri sí ọ̀tún sínu òǹkà òkè ti ìdá
Daríkiri sí ọ̀tún síta àwọn iga kan
Daríkiri sí ọ̀tún síta ti òǹkà àgbésókè
Daríkiri sí ọ̀tún síta òǹkà ìsàlẹ̀ ti ìdá
Daríkiri sí ọ̀tún síta òǹkà òkè àti sínú òǹkà ìsàlẹ̀ náà
Yọ pàkíyèsí kúrò
Àmì iga ọ̀tún
Lo àtẹìjúwe àjúmọ̀ṣe náà láti túmọ̀ ìparadà tí ó tọ́
Ìdáhùn rẹ kò yé wa.
Jọ̀wọ́ yẹ ìdáhùn rẹ wò fún àlékún ọ̀rọ̀ tàbí àwọn àmì.
O gbọ́dọ̀ tan gbogbo àwọn iná náà láti tẹ̀síwájú.
Ìdáhùn rẹ ti fẹ́rẹ̀ẹ́ tọ́, ṣùgbọ́n ó ku <code>\\%</code> kan ní ìparí.
Ìdáhùn rẹ kù dẹ̀dẹ̀ kí ó tọ́, ṣùgbọ́n ó gbọ́dọ̀ rọrùn.
Àdàkọ ní pípa
Ìbẹ̀rẹ̀ àdàkọ
Òpin àdàkọ
Àkọ́lé àdàkọ ìṣínilétí
Ìgbà tí àdàkọ ìṣínilétí yóò bẹ̀rẹ̀
Àwọn ẹ̀kọ́ àtiṣe
Ìwò lẹ́gbẹ́lẹ́gbẹ́
Yan àkórí tàbí iṣẹ́ ìdánrawò
Ṣẹ̀dá Ìdánwò kékeré tuntun
Pa àwárí dé
Ti ṣẹ̀dá àwọn ìdánwò kékeré titun
Àwọn àyípadà sí ìdánwò kékeré ti wà ní ìpamọ́
Ìṣoro wáyé nígbà ìṣàfipámọ́ àwọn ìyípadà rẹ
Ṣàkóso àwọn ohun èlò ẹ̀kọ́
Ìṣòro wáyé nígbà ìṣàfikún ẹ̀kọ́ yìí
Ti ṣẹ̀dá ẹ̀kọ́ titun
Jẹ́ rírí fún àwọn akẹ́kọ̀ọ́ lò
O kò ní ẹ̀kọ́ kankan
Ìṣoro wà ní ìṣàfipamọ́ ẹ̀kọ́ yìí
Ohun àmúlò ìdánilẹ́kọ̀ọ́ akọ́ni:
Yan ìdánwò kékeré yìí fún
Ṣe àdàkọ àwọn ìdánwò kékeré sí
Ìtòlẹ́sẹẹsẹ ẹ̀kọ́ titun ti wà ní ìpamọ́
Awọn Ìkànnì Ilé-ìṣiṣẹ́ Kolibri
Ìkànnì tí kò sí lákàálẹ̀
Ṣàtẹ̀wọ̀lé àmì ìkànnì
Ṣàyẹ̀wò bóyá o ṣàtẹ̀wọlé àmì bí ó ṣe tọ́
Kò lè ṣèsopọ̀ mọ́ àmì
Àwọn àmì ìkànnì ti ṣí àwọn àmì ìkànnì tí a kò kà sílẹ̀ láti Ilé-ìṣiṣẹ́ Kolibri
Àwọn ìkànnì tí o yàn fún ìṣàgbéwọlé yóò ṣàfikún sí ẹ̀yà tí ó titun jù fúnra rẹ̀.
Ǹjẹ́ o fẹ́ tẹ̀síwájú bí?
Ìkànnì yìí kò sí lórí àká-iṣẹ́-orí-ẹ̀rọ àfimọ́ kankan
Ìkànnì yìí ò sí lórí Kolibri
Ìkànnì yìí ò sí lórí Ilé-ìṣiṣẹ́ Kolibri
Àkórí yìí kò ní ìpín-àkórí tàbí ohun àmúlò mìíràn lábẹ́ rẹ̀
Ìkànnì kò sí lárọ̀ọ́wọ́tó fún ṣíṣàgbéjáde láti orí apèsè
Ìṣoro àìráyè láti dé orí àwọn àká-iṣẹ́ tí a sopọ̀ mọ́ apèsè wáyé
Àká-iṣẹ́ kò jẹ́ rírí tàbí ó wà ní ipò àìlágbáraiṣẹ́.
Ilé-ìṣiṣẹ́ Kolibri kò sí ní àrọ́wọ́tó
Ẹ̀rọ iṣẹ́ tí o ni ìdánimọ̀ yìí kò ní ìkànnì tí ó yẹ
Apèsè Kolibri ti orí ẹ̀rọ tí o yàn kò sí ní àrọ́wọ́tó ní àkókò yìí
Ìgbélọsíbòmìíràn ń lọ lọ́wọ́
Ìwífún yìí lè wúlò láti ṣe-ìyanjú-ìṣòro tí ó wáyé tàbí ìfisùn àṣìṣẹ́.
Fọ àká mọ́ láti pèsè àyè
Ojú ìwé ìkẹ́kọ̀ọ́
Àwọn ohun àmúlò tí a yàn fún akẹ́kọ̀ọ́ ní yàrá ìkẹ́kọ̀ọ́ nìkan ni wọ́n gbọdọ̀ rí.
Fi àyè gba àwọn ẹ̀rọ-ayárabíàṣá mìíràn lórí ìṣàsopọ̀ yìí láti ṣàgbéwọlé àwọn ìkànnì mi tí kò sí lákàálẹ̀.
Rí àwọn àká-iṣẹ́-orí-ẹ̀rọ
Kòsí àwọn àká-iṣẹ́ pẹ̀lú ìkànnì ti a sopọ̀ mọ́ apèsè.
Kò sí àwọn ohun àmúlò Kolibri tí ó sopọ̀ mọ́ apèsè
Ṣàwarí ìkànnì
Wo alákòóso iṣẹ́
Ṣe àwọn àyípadà sí ohun tí àwọn olùṣàmúlò lè ṣàkóso lóri ẹ̀rọ rẹ
Ṣàkóso Ìyọ̀ọ̀da Ẹ̀rọ
Àwọn ohun àmúlò tuntun wà
Ìṣòro kan wáyé tí kò jẹ́ kí ìgbélọsíbòmìíràn àwọn àṣàyàn àkóónú náà ó bọ́ si
Wíwá àwọn àká-iṣẹ́-orí-ẹ̀rọ agbègbè...
Ìṣoro wáyé ní wíwá àwọn àká-iṣẹ́ agbègbè.
Ìṣàsopọ̀ ń kóra jọ...
Àká-iṣẹ́ tàbí ike-pélébé ìpamọ́ ìfimọ́
Ilé-ìṣiṣẹ́ Kolibri (lórí ẹ̀rọ-ayélujára)
Ṣàkówọlé àwọn ohun àmúlò Kolibri tí ó wà lórí ẹ̀rọ mìíràn, ó lè jẹ́ nínú ìṣàsọpọ̀ agbègbè kan náà tàbí ní orí ẹ̀rọ-ayélujára
Ìgbélọsíbòmìíràn kùnà. Jọ̀wọ́ tún gbìyànjú lẹ́ẹ̀kansi.
Ìdánimọ̀ òǹṣàmúlò tíkò tọ̀nà
Ó ní gbogbo àṣẹ lórí ohun-èlò ó sì lè ṣe àbójútó àṣẹ lórí ohun-èlò àwọn ẹlòmíì
Ó ní gbogbo ìgbàláyè gbogbo ohun ẹ̀rọ tí ó sì lè ṣàkóso ìgbàláàyè àwọn aṣàmúlò mìíràn
Ohun àkọ́kọ́ tí ó yẹ kí o ṣe ni pé kí o ṣàgbéwọlé àwọn ohun àmúlò láti orí pátákó Ìkànnì.
Ìṣàmúlò alábòójútó àràmàndà tí o ṣí nígbà tí o ń ṣẹ̀tọ́ ní àwọn àkàndá ìgbàláàyè yìí.
Kọ́ síwájú sí i nínú pátákó Ìgbàláàyè bí ó bá yá.
Àìtọ̀ ìsààmì ọ̀rọ̀-aṣorí wà nínú ìlà àkọ́kọ́
Kò sí ohun èlò àbáwá kankan. Rí i dájú wí pé ó ṣe ìpèsè sílẹ̀ ẹ̀rọ yìí kí ìkọ́wọlé ó tó jẹ́ ṣíṣe.
O ní láti dí àfo ọ̀rọ̀-aṣínà.
Láti fi ọ̀rọ̀-ìfiwọlé sílẹ̀ láìyípadà ní àwọn olùṣàmúlò tí ó wà tẹ́lẹ̀, fi àmì ìràwọ̀ (*) sílẹ̀
Ibùgbéìwífúnalálàyé ìdánimọ̀ ID kò kòjú òṣùwọ̀n
Ìkànnì náà tí o bèèrè kò sí lóri àkóónú apèsè
Kò sí àwọn ojú ewé tí a tún darí.
Ó ṣe é ṣe kí ó jẹ́ pé Kolibri kò ṣiṣẹ́ bó ṣe yẹ
Ìfúnláṣẹ Olùpèsè Ìdánimọ̀Ìṣísílẹ̀
Ṣí ìlọkiri ibùdó
Padà sí ilé
Má binú! Ohun kan ò tọ́!
Ohun àmúlò kò jẹ́ àwárí
Èyíkéyìí okùn tí ó ń ṣèdámọ̀, gẹ́gẹ́ bí i ti ìdánimọ̀ akẹ́kọ̀ọ́ tàbí ojúlé àpò-ìwé orí ayélujára.
Ọmọ-ọ̀rọ̀ 64 ni ó pọ̀ jù.
Àtẹ́-iṣẹ́ CSV gbọdọ̀ ṣe àmúlò ìlà àkọ́kọ́ gẹ́gẹ́ bí aṣorí, tí ó sì ní àwọn ọwọ̀n wọ̀nyí:
Ọmọ-ọ̀rọ̀ 125 ni èyítí ó pọ̀ jù.
Lè ní àwọn ọ̀rọ̀-kíkọ, òǹkaye àti ìlà abẹ́ nínú
Ìdánimọ̀ ID kan tí Kolibri ń lò láti ṣe ìdámọ́ yàtọ̀ olùṣàmúlò.
Fi sílẹ̀ ní òfìfo láti ṣẹ̀dá òǹṣàmúlò tuntun
Ṣàtúnṣe ìwífún àwọn olùṣàmúlò nípa lílo àtẹ-iṣẹ́ ti-òde
Kó fáìlì CSV tí ó ní olùṣàmúlò gbogbo nínú bọ́ sọ́de, àti àwọn ọ̀wọ́ tí ó bá-kẹ́gbẹ́
Kó fáìlì CSV kan wọlé láti ṣẹ̀dá àti ṣàfikún àwọn olùṣàmúlò
O lè ṣàkóso àwọn òǹṣàmúlò àti ọ̀wọ́ ẹ̀kọ́ ní ọ̀pọ̀:
Ṣe àkówọlé àti àgbébọ́sóde àwọn olùṣàmúlò
Wo ìtọ́kasí ìlànà-títò àtẹ̀-iṣẹ́
Kí o tó ṣe àkówọlé wà á rí àwọn àtúnṣe tí yóò jẹ́ ṣíṣe ní ṣókí.
Pípilẹ̀ṣẹ̀ àkápọ̀-iṣẹ́ àkọsílẹ̀...
Ṣègbàsílẹ̀ àwọn àkápọ̀-iṣẹ́ CSV (èyí tí a fi ààmì ìdanudúró pín níyà) tí o ní ìwifún nípa àwọn òǹṣàmúlò àti ìbáṣepọ̀ wọn pẹ̀lú àwọn ohun àmúlò lórí ohun ẹ̀rọ yìí.
Láti ṣe àyípadà yìí, yẹ àṣẹ ìyọ̀ǹda orí ohun-èlò rẹ wò
Ṣe àtúnṣe sí àwọn àlàyé nípa òǹṣàmúlò
Fi ìbéèrè ohun tí o fẹ́ ṣàwárí ṣọwọ́.
Kọ ìbéèrè ohun tí o fẹ́ ṣàwárí
Nígbà tí o bá ń ṣe ìkówọlé láti inú àtẹ-iṣẹ́ o lè ṣẹ̀dá, ṣàfikún, àti ṣàṣàyàn pípa ọ̀pọ̀lọpọ̀ tàbí ọgọọgọ́rùn-ún àwọn òǹṣàmúlò ohun-èlò nígbà kan náà nípasẹ̀ ṣíṣàjọ ìwífún tuntun láti inú àwọn àkápọ̀-iṣẹ́ ohun-tí-a-fi-àmì-ìdánudúró-pín-níyà (CSV).
Pa àwọn òǹṣàmúlò àti ọ̀wọ́-ẹ̀kọ́ tí kò sí ní CSV rẹ́ bákan náà
Kolibri kò lè pèsè ohun àmúlò yìí
O lè fi Kolibri forúkọsílẹ̀ tàbí wọlé sí orí àwọn àtòjọ-ètò mìíràn.
Bí o bá ṣe èyí, àwọn àtòjọ-ètò mìíràn náà yìi lè lo àwọn orúkọ-òǹṣàmúlò, ìdánimọ̀ òǹṣàmúlò, àti orúkọ rẹ.
Ṣe àfikún àpèjúwe nǹkan tí o ń gbìyànjú láti ṣe àti ohun tí o ṣira tẹ̀ nígbàtí àṣìṣe náà jẹyọ.
Ìkówọlé kò ṣe é ṣe nítorí àwọn ìṣìṣe wọ̀nyí:
A kò yan àwọn ìdánwò kékeré kankan fún ọ
A kò yan àwọn ẹ̀kọ́ kànkan fún ọ
Àwọn àyípadà ní ṣókí bí o bá fẹ́ ṣe ìkówọlé:
Ìṣàmúdọ́gba ìwífún-alálàyé ohun-èlò
Bákan náà ni o lè ní onírúurú ohun-èlò ní orí ẹ̀rọ kan náà.
Ṣètò àkórí ètò àwọ̀ dúdú
Ṣètò àkórí ètò àwọ̀ eléerú
Ṣètò àkórí ètò funfun
Ṣàfihàn àtẹ̀ìpàṣẹ 'ìgbàwálẹ̀' pẹ̀lú ohun àmúlò
Ṣíra-tẹ àwọn àlẹ̀mọ́ náà láti yí àwọn iná náà padà.
Ìdá, láìpẹ̀lú àwọn àmì ìṣirò lọ́wọ́lọ́wọ́
Ìdá, pẹ̀lú àwọn àmì ìṣirò òǹkà ìsàlẹ̀ lọ́wọ́lọ́wọ́
Ìṣerépadà ìgbóhùnàtàwòránjáde dúró lójìjì nítorí ìṣoro ìdíbàjẹ́ tàbí nítorí ìgbóhùnàtàwòránjáde ń lo àwọn àbùdá tí kò bá aṣàwáríkiri rẹ ṣiṣẹ́pọ̀
Ìgbóhùnàtàwòránjáde náà wà ní ipò tí kò lè mú wa lo ohun tí ó wà nínú rẹ̀ a kò sì ní àwọn kòkòrò láti yí i padà-sí-ààbò
Ìgbóhùnàtàwòránjáde náà kò ṣarajọ, bóyá nítorí àpèsè tàbí ìṣàsọpọ̀ kùnà tàbí nítorí kì í ṣe irú èyí tí ó ń bá a ṣiṣẹ́pọ̀.
Ìbẹ̀rẹ̀ kíka àyọkà.
Ṣàyẹ̀wò àwọn òǹkà rẹ tó lápẹẹrẹ
Tẹ̀ àwọn àlẹ̀mọ́ náà láti yí àwọn iná náà padà.
Ní Kolibri, o lè lo ohun-èlò kan láti fi ṣàkọ́so ọ̀wọ́ àwọn olùṣàmúlò kan, bí ilé-ìwé, ètò ajẹmẹ́kọ̀ọ́ tàbí èyíkéyìí ìkẹ́kọ̀ọ́ lẹ́gbẹ́lẹ́gbẹ́, bákan náà ni o lè ní onírúurú ohun-èlò ní orí ẹ̀rọ kan náà.
Aṣàmúlò yíì fi àyè gbà ọ́ láti ṣe àbójútó ohun gbogbo àti àwọn ìṣàmúlò òǹṣàmúlò tó ń bẹ lórí ẹ̀rọ yìí
Ìsọdiméjì orúkọ aṣàmúlò
Àwọn àdàlù àmì aṣorí tí ó yanrantí àti/tàbí àmì aṣorí alàìyanrantí wà ní ìlà ìbú àkọkọ́
Se ìyọ̀nda ìráyè fún àlejò?
Jọ̀wọ́ ní sùúrù. Àgbékalẹ̀ lè gba àwọn ìṣẹ́jú díẹ̀
Bí o bá ń ṣe àgbékalẹ̀-èto Kolibri fún lílò àwon ẹlòmíràn, ojúṣe ìwọ tàbí eni tí o bá gbéṣẹ́ rán ni dídáààbòbò àti bíbójútó ìṣàmúlò àwọn òǹṣàmúlò àti ìwífún ti-ara-ẹni tí ó wà nípamọ́ lórí ẹ̀rọ yìí.
Àwọn ìbéèrè tí ó ti di dídáhùn
Àwọn ìbéèrè tí ó jẹ́ dídáhùn dáradára
Ìdáhùn sí ìbéèrè kúkurú yìí kòì bẹ̀rẹ̀
Kò sí ohun àmúlò lórí ohun ẹ̀rọ yìí
Àwọn ìwífún-alálàyé àbájáde ẹ̀kọ́ kan ti di àwátì, bóyá látàrí àwọn ohun àmúlò tí ó di àwátì lórí ẹ̀rọ, tàbí nítorí pé wọn kò báramu pẹ̀lú ẹ̀yà Kolibri rẹ
Lọ sí ojú ewé ìgbẹ̀dà àkápọ̀-iṣẹ́
Àwọn ohun àmúlò kan kò bá ẹ̀yà Kolibri yìí ṣiṣẹ́. O lè ní láti ṣàfikún tí ó bágbà mu láti rí wọn.
Ṣàfikún tí ó bágbà mu sórí Kolibri láti rí àwọn ohun àmúlò
O lè ṣe àbójútó àwọn ìkànnì àti ìgbàláàyè àwọn òǹṣàmúlò mìíràn.
Mọ̀ sí i níbi ìpín ojú ewé Ìgbàláàyè.
Bí o bá ti mú ohun-èlò yìí ṣiṣẹ́ pọ̀ mọ́ Ẹnu-àbáwọlé Ìwífún-alálàyé Kolibri tàbí ṣiṣẹ́ pọ̀ mọ́ ẹ̀rọ mìíràn lórí ìṣàsopọ̀ agbègbè rẹ, ó ṣe é ṣe kí o gbé e padà sí orí ẹ̀rọ yìí.
Múṣiṣẹ́pọ̀ pẹ̀lú Ẹnu-àbáwọlé Ìwífún-alálàyé Kolibri bí o bá ti forúkọsílẹ̀.
Mú ohun-èlò ìwífún-alálàyé ṣiṣẹ́ papọ̀ mọ́ àpẹẹrẹ Kolibri mìíràn lórí ìṣàsopọ̀ ti agbègbè rẹ tàbí lórí ẹ̀rọ ayélujára
Mú ìwífún-alálàyé ohun èlò gbogbo ṣiṣẹ́pọ̀
Èyí yóò ṣe ìmúṣiṣẹ́pọ̀ gbogbo ohun èlò tí ó forúkọsílẹ̀ fún Ẹnu-àbáwọlé Ìwífún-alálàyé Kolibri lórí ẹ̀rọ yìí
Ní gbogbo ìgbàláàyè ó sì lè ṣe àbójútó àwọn ìgbàláàyè ẹ̀rọ àwọn òǹṣàmúlò mìíràn
Ìkìlọ̀: Orúkọ ohun-èlò nìkan ni yóò yípadà, orúkọ titun náà yóò ṣiṣẹ́ papọ̀ yóò sì ṣàfikún ìbágbàmu lórí àwọn ẹ̀rọ mìíràn tí ó sọ pọ̀ mọ́ ohun-èlò yìí.
Ojúlé ìṣàsopọ̀ ẹ̀rọ-ayélujára
Kò lè so pọ̀ mọ́ ojúlé ìṣàsopọ̀ ẹ̀rọ-ayélujára yìí
Jọ̀wọ́ fi ojúlé IP, URL, tàbí orúkọibùdó tí ó tọ́ sílẹ̀
Yan orúkọ fún ojúlé yìí kí o ba rántí rẹ̀ bí ó bá yá:
bí àpẹẹrẹ Ìṣàsopọ̀ ilé
Ìgbìyànjú láti so pọ̀ mọ́ apèsè...
O gbọdọ̀ ti gbààyè alábòójútó àràmàndà láti wo ojú-ewé yìí
Àwọn àyípadà kò di àpamọ́
Àwọn àyípadà ti di àpamọ́
Ń fìdí ìsopọ̀ múlẹ̀
Ìfisí ìwífún-alálàyé ti ajẹmágbègbè tí ó ti jẹ́ gbígbà
Ń pèsè ìwífún-alálàyé ajẹmágbègbè láti firánṣẹ́
Ìfisí ìwífún-alálàyé ọ̀nà jínjìn
Ń pèsè ìwífún-alálàyé ọ̀nà jínjìn
Ti ṣàyọkúrò ohun elò láìsíyọnu
Kò sí ìdánwò kúkúrú tó ń ṣiṣẹ́
Kò sí ìdánwò kúkúrú tí ò ṣiṣẹ́
Agbedeìpín àmì ìdinwọ̀n ìbéèrè kúkurú
Agbedeìpín àkókò tí a lò
Gbogbo akẹ́kọ̀ọ́ ni yóò gba yóò gba àmì òdinwọ̀n ìparí àti ìjábọ̀ àwọn ìbéèrè.
Àìtọ́ ni a ó ka àwọn ìbéèrè àìṣeparí sí.
Kówọlé gẹ́gẹ́ bí CSV
Bíbẹ̀rẹ̀ ìbéèrè náà yóò fún àwọn akẹ́kọ̀ọ́ ní àǹfààní láti rí ẹ̀kọ́ yìí kà tí wọn yóò sì ní àǹfààní láti dáhùn àwọn ìbéèrè.
Jọ̀wọ́ kọ ojúlé IP, URL, tàbí orúkọapèsè
ṣẹ̀dá àwọn ọ̀wọ́ ẹ̀kọ́ tuntun (fún èyíkéyìí ìtọ́kasí orúkọ ọ̀wọ́ ẹ̀kọ́ tí kò sí tẹ́lẹ̀tẹ́lẹ́rí)
ṣààtò ọ̀wọ́ ẹ̀kọ́ tí ọ̀kọ̀ọ̀kan akẹ́kọ̀ọ́ forúkọsílẹ̀ fún
ṣààtò ọ̀wọ́ ẹ̀kọ́ tí a fi ọ̀kọ̀ọ̀kan akọ́ni sí