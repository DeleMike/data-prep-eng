Ìdá 1: Kín ni Creative Commons?
Iṣẹ́ yìí wà lábẹ́ àṣẹ Creative Commons Attribution 4.0 International License.
Creative Commons jẹ́ àwọn ọ̀kan-ò-jọ̀kan ohun-èlò ajẹmófin, iléeṣẹ́ àìlérèlórí, àti àjọ àwọn ènìyàn eléròǹgbà kan náà kárí àgbáńlá ayé— tí í ṣe ìmísí àwọn ènìyànkan tí ó ní ìfẹ́ tinútinú láti pín àwọn iṣẹ́-àtinúdá àti ìmọ̀ wọn èyí tí ó ní àtìlẹ́yìn àwọn ọ̀kan-ò-jọ̀kan àṣẹ ìṣísílẹ̀-gbangba-wálíà fún àtúnlò.
Creative Commons bẹ̀rẹ̀ láti wá wọ̀rọ̀kọ̀ fi ṣe àdá látàrí ètò, ẹ̀tọ́ àti àṣẹ-ẹ̀dà lórí iṣẹ́-ọpọlọ-àtinúdá àgbáńlá ayé tí kò bá ìgbà mu .
Àwọn àṣẹ CC jẹ mọ́ àṣẹ ẹni tí ó ní iṣẹ́-àtinúdá tí ó jẹ́ pé ó fi àyè gba àwọn oníṣẹ́-ọpọlọ-àtinúdá láti yan oríṣìíríṣìí àṣẹ fún àtúnpín àti àtúnlò iṣẹ́.
Ìgbàdéègbà ni ọpọ́n àti ojúṣe Creative Commons ń fẹjú sí i. Ìdá yìí yóò tú pẹrẹpẹ́ẹ̀rẹ̀ ibi tí CC ti ń bọ̀ àti ibi tí ó fi orí lé.
Abala méjì ni ìdá yìí níi:
1.1 Ìtàn Creative Commons
1.2 Creative Commons Lónìí
Bákan náà ni àwọn àfikún wà tí ó ń ṣàlàyé síwájú bí o bá nífẹ̀ẹ́ sí ìtẹ̀síwájú ìṣípayá nípa èyíkéyìí orí-ọ̀rọ̀ tí ó wà nínú ìdá ẹ̀kọ́ yìí.
Kíyèsíi: Torí wí pé o parí Ìwé-ẹ̀rí CC kò fún ọ gẹ́gẹ́ bí akẹ́kọ̀ọ́ láṣẹ láti pe ara rẹ̀ ní amòfin tí ó ń fún àwọn ènìyàn ní àmòràn ajẹmófin lórí àṣẹ-ẹ̀dà iṣẹ́-àtinúdá, ìfòtítọ́ lò / fifi òdodo lo iṣẹ́ tàbí àṣẹ ìṣísílẹ̀-gbangba-wálíà fun àtúnlò.
Àwọn àkóónú abala-ẹ̀kọ́ àti àwọn ìwífún àwọn olùkọ́ni Ìwé-ẹ̀rí náà kì í ṣe ìmọ̀ràn ajẹmófin.
Bí ó ti jẹ́ wí pé o kò leè fún ẹnikẹ́ni nímọ̀ràn ajẹmófin lẹ́yìn tí o bùṣe nínú ẹ̀kọ́ inú ìdá yìí, wà á ní ìmọ̀ kíkún tí kò ní ẹlẹ́gbẹ́ bí o bá parí abala-ẹ̀kọ́ yìí.
Ó dájú wí pé wà á kọ́ nípa àṣẹ-ẹ̀dà lórí iṣẹ́-àtinúdá àṣẹ ìṣísílẹ̀-gbangba-wálíà àti àwọn onírúurú ìṣe ìṣísílẹ̀-gbangba-wálíà láti agbègbè dé agbègbè.
Lẹ́yìn tí o bá gba oyè ẹ̀kọ́, ìrọ̀rùn ni ìṣípayá nípa àṣẹ-ẹ̀dà yóò jẹ́ fún ọ, bẹ́ẹ̀ náà ni wà á dántọ́ nínú àṣẹ ìṣísílẹ̀-gbangba-wálíà, wà á dájúdánú nínú àgbéyẹ̀wò ìṣẹ̀lẹ̀ àti ìmọ̀ àwọn ìṣe ìṣísílẹ̀-gbangba-wálíà tí ó kájú òṣùwọ̀n.
1.1 Ìtàn Creative Commons
Lílóye nípa bí àwọn ọ̀kan-ò-jọ̀kan àṣẹ-ẹ̀dà lórí iṣẹ́-àtinúdá ṣe mí sínú àwọn ènìyàn kárí ayé, o ní láti mọ bíntín bí Creative Common ti ṣe ṣẹ̀.
Ìyọrísí Ẹ̀kọ́
Sọ ìtàn ìdí tí a fi dá Creative Commons sílẹ̀
Tọ́ka sí àwọn ojúṣe òfin àṣẹ-ẹ̀dà lórí ìṣẹ̀dálẹ̀ Creative Commons
Ìbéèrè Àrágbáramúramù / Ìdí tí ó fi ṣe kókó
Kí ni àwọn ìdí lábẹ́ òfin àti àṣà fún ìdásílẹ̀ Creative Commons?
Kín ni ìdí tí CC ṣe di igi àràbà tí gbogbo àgbáyé ń bá ṣe?
Àwọn olùdásílẹ̀ CC rí àìṣe déédéé tí ó wà láàárín ìmọ̀-ẹ̀rọ àti àwọn ohun tí àṣẹ-ẹ̀dà pa ààlà fún, wọ́n sì wá ọ̀nà miiran fún àwọn oníṣẹ́-àtinúdá láti pín iṣẹ́ wọn.
Lónìí, ẹgbẹẹgbẹ̀rún lọ́nà ẹgbẹẹgbẹ̀rún àwọn oníṣẹ́-àtinúdá kárí àgbáńlá ayé ló ń lo ìlànà yìí.
Ìfiyèsí ti ẹni / Ìdí tí ó fi ṣe kókó fún ọ
Ìgbà wo ni ìgbà àkọ́kọ́ tí o gbọ́ nípa Creative Commons?
Ronú nípa bí o ṣe máa ṣàlàyé ohun tí CC jẹ́ fún ẹni tí kò gbọ́ ohunkóhun nípa rẹ̀ rí.
Láti ní òye pípé nípa iléeṣẹ́ náà, ó pọn dandan kí a kọ́kọ́ bẹ̀rẹ̀ pẹ̀lú ìṣẹ̀lẹ̀-àtẹ̀yìnwá ráńpẹ́.
Kíkọ́ ìmọ̀ tí ó ṣe Pàtàkì
Ìtàn Creative Commons f’ẹsẹ̀lélẹ̀ pẹ̀lú àṣẹ-ẹ̀dà lórí iṣẹ́-àtinúdá.
Wà á kọ́ ní ẹ̀kúnrẹ́rẹ́ nípa àṣẹ-ẹ̀dà bí ó bá yá nínú abala-ẹ̀kọ́ yìí, àmọ́ nísinsìnyí ó tọ́ láti mọ̀ wí pé àṣẹ-ẹ̀dà jẹ́ ẹ̀ka ìmọ̀ òfin tí ń mú bí a ṣe ń lo iṣẹ́-ọpọlọ ẹ̀dá-ọmọ-ènìyàn wá sábẹ́ òfin – bí ìwé, àròkọ ìṣe-ìwádìí ajẹmákadá, orin, àti iṣẹ́-ọnà.
Àṣẹ-ẹ̀dà fi àyè gba àwọn ọ̀kan-ò-jọ̀kan ẹ̀tọ́ tí ó jẹ́ ti oní-nǹkan nìkan, kí oní-nǹkan ó ba fi òfin de ẹlòmíràn lábẹ́ òfin láti má lè ṣe ẹ̀dà tàbí ṣe àyọlò iṣẹ́ rẹ̀ fún ìgbà ráńpẹ́.
Ní ọ̀nà mííràn, òfin àṣẹ-ẹ̀dà ní ń sọ bí ẹnikẹ́ni ti ṣe lè ṣe ẹ̀dà iṣẹ́ àti ẹni tí ó lè pín in fún.
Ẹ̀rọ-ayélujára-wọn-bí-ajere ti fún wa ní àǹfààní láti parapọ̀ ṣiṣẹ́ lórí àwọn iṣẹ́-ọpọlọ tí ẹ̀dá-ọmọ-ènìyàn ṣẹ̀dá (tí ó wà lábẹ́ òfin àṣẹ-ẹ̀dà), pín iṣẹ́ ká àti rí ọwọ́ tó, sí iṣẹ́ ní ọ̀nà tí a kò lérò tẹ́lẹ̀.
Agbára pínpínká tí ìmọ̀-ẹ̀rọ ayárabíàṣá mú wá ń kòdìmú pẹ̀lú ààlà àìlèpínṣẹ́ká tí ó ti rọ̀ mọ́ òfin àṣẹ-ẹ̀dà kárí ayé.
A dá Creative Commons ní ojúnà àti wá àtúnṣe sí ìṣòro tí ó wà láàárín òye láti pín àwọn iṣẹ́ lórí ẹ̀rọ-ayárabíàṣá kárí ayé ní ọ̀nà tí ó bá òfin àṣẹ-ẹ̀dà mu.
Ìtàn náà bẹ̀rẹ̀ pẹ̀lú ìṣòfin àṣẹ-ẹ̀dà lórí iṣẹ́-àtinúdá ní orílẹ̀-èdè America.
A pè é ní Àbádòfin Ìfàgùn Èdè-Ìperí Àṣẹ-ẹ̀dà Sonny Bono, ìyẹn Sonny Bono Copyright Term Extension Act (CTEA), tí a gbà wọlé gẹ́gẹ́ bí òfin ní ọdún 1998.
Ó fa ìkáwọ́ èdè-ìperí àṣẹ-ẹ̀dà gùn láti kan gbogbo iṣẹ́ tí ó ba jẹ́ ti Ìpínlẹ̀ Ìṣọ̀kan ti America—títí kan àwọn tí a ti tẹ̀ jáde tẹ́lẹ̀—pẹ̀lú àfikún ọdún 20 sí ọjọ́ tí a tẹ̀ ẹ́, torí náà èdè-ìperí fi ìgbé ayé oníṣẹ́-ọpọlọ àti àfikún ọdún 70 sí ọgbọọgba.
(Ìgbésẹ̀ yìí fi èdè-ìperí àṣẹ-ẹ̀dà orílẹ̀-èdè U.S. sí ìbámu kan náà pẹ̀lú àwọn orílẹ̀-èdè mìíràn, bí-ó-ti-lè-jẹ́-pé di òní olónìí, ọ̀pọ̀lọpọ̀ orílẹ̀-èdè ni ó fi àṣẹ náà sílẹ̀ sí ọdún 50 lẹ́yìn tí oníṣẹ́-ọpọlọ náà bá papòdà.)
(Ìṣiré Òtítọ́ tí ó dájú: Mickey Mouse Protection Act ni a máa ń pe CTEA nítorí wí pé ìfàgùn èdè-ìperí àṣẹ-ẹ̀dà náà wá sáyé ní kété tí àwòrándààyè àtilẹ̀bá Mickey Mouse, Steamboat Willie, yóò ti bọ́ sí àkàtà àṣẹ gbogbo mùtúmùwà.)
“Larry Lessig ń sọ̀rọ̀ lórí kókó-ọ̀rọ̀ àpérò #ccsummit2011 ”
Àwòrán láti Flickr
Olùpìlẹ̀ṣẹ̀: DTKindler Photo
CC BY 2.0 Unported
Ọ̀jọ̀gbọ́n Ìmọ̀-òfin Stanford Law, Lawrence Lessig, nígbàgbọ́ wí pé òfin tuntun yìí kò bá òfin-ìpínlẹ̀ mu.
Èdè-ìperí fún àṣẹ-ẹ̀dà ti rí ìfàgùn nínú àwọn ọdún tí ó ti ré kọjá.
Òpin ọ̀rọ̀-ìperí àṣẹ-ẹ̀dà jẹ́ kókó—ó sààmì àsìkò tí iṣẹ́ kan yóò bọ́ sí àkàtà àṣẹ gbogbo mùtúmùwà, ní èyí tí ó ṣe wí pé gbogbo ènìyàn lè lo iṣẹ́ yẹn fún ohunkóhun láì gba àṣẹ.
Èyí pọn dandan ní ti ìbámu ètò àṣẹ-ẹ̀dà.
Iṣẹ́-àtinúdá àti ìmọ̀ gbogbo dúró lórí ohun tí ó ti wà tẹ́lẹ̀tẹ́lẹ́rí, òpin èdè-ìperí àṣẹ-ẹ̀dà ń ṣe àrídájú wí pé àwọn iṣẹ́ tí ó ní àṣẹ lórí yóò pàpà bọ́ sí àkàtà àṣẹ gbogbo mùtúmùwà àti pé yóò darapọ̀ mọ́ àwọn ogunlọ́gọ̀ ìmọ̀ àti iṣẹ́-ọpọlọ tí gbogbo wá ti lè wo àwòkọ́ṣe láti inú rẹ̀ ṣẹ̀dá iṣẹ́ tuntun láì sí ìdálọ́wọ́kọ́.
Òfin tuntun náà tún ṣòro láti dìrọ̀ mọ́ ìlépa àṣẹ-ẹ̀dà bí a ti ṣe kọ ọ́ sínú Ìwé-òfin ìpínlẹ̀ U.S.—láti pèsè ìmóríyá fún àwọn ọlọ́gbọ́n àtinúdá láti pín àwọn iṣẹ́ wọn nípasẹ̀ yíyọwọ́ kílàńkó àṣẹ gbogbo lórí iṣẹ́ wọn kúrò díẹ̀.
Báwo ni òfin ṣe leè tẹ̀síwájú ní ojúnà àti pèsè kóríyá fún àwọn iṣẹ́ tí a ti gbé jáde?
Lessig ṣojú atẹ̀wé lórí ìtàkùn àgbáyé, Eric Eldred, ẹni tí ó ti fi ìgbésí ayé rẹ̀ mú àwọn onírúurú iṣẹ́ wà ní àrọ́wọ́tó bí wọ́n ṣe ń bọ́ sí àkàtà àṣẹ gbogbo mùtúmùwà.
Wọ́n parapọ̀ di alátakò àìbófinmu Àbá náà.
Ẹjọ́ náà, tí ó di mímọ̀ pẹ̀lú orúkọ Eldred v. Ashcroft, dé Ilé-Ẹjọ́ Gíga-Jù-Lọ ti orílẹ̀-èdè Ìṣọ̀kan Ìpínlẹ̀ America. Eldred pàdánù ẹjọ́.
Ìmísí wá láti ara ìlépa Eldred láti mú kí àwọn iṣẹ́-àtinúdá tí ó pọ̀ ó wà ní ọ̀fẹ́ lófò ní àrọ́wọ́tó lórí ẹ̀rọ-ayélujára àti ní ìdáhùn sí ìdàgbàsókè àwọn ènìyàn tí ó ń kọ búlọ́ọ̀gù, tí ó ń ṣe àtúnlò àti àtúnpín àkóónú iṣẹ́ ẹlòmíràn, Lessig pẹ̀lú àjọṣepọ̀ àwọn mìíràn hùmọ̀ òye-inú kan.
Wọ́n dá iléeṣẹ́ àìlérèlórí tí a pè ní Creative Commons sílẹ̀, nígbà tí ó di ọdún 2002, wọ́n ṣe ìfilọ̀ àwọn àṣẹ Creative Commons—àwọn ọ̀kan-ò-jọ̀kan àṣẹ tí ó fún gbogbo ènìyàn ní àǹfààní láti ṣe àtúnlò iṣẹ́ àwọn olùpilẹ̀ṣẹ̀ iṣẹ́ ní ọ̀fẹ́ ní ọ̀nà tí ó bá òfin mu láì ti ọwọ́ bọ àṣẹ-ẹ̀dà oní nǹkan lójú dípò fífi “gbogbo ẹ̀tọ́ àti àṣẹ lórí iṣẹ́ fún olùpilẹ̀ṣẹ̀” bí ó ti ṣe wà ní àtètèkọ́ṣe.
Túláàsì ni, bí o fẹ́ bí o kọ̀, ti olùpilẹ̀ṣẹ̀ iṣẹ́ ni àṣẹ-ẹ̀dà, kò sì ṣe é tọwọ́ bọ̀ lójú.
Níwọ̀n bí àwọn ènìyàn kan ṣe fẹ́ kí gbogbo ẹ̀tọ́ àti àṣẹ lórí iṣẹ́ ó jẹ́ ti àwọn nìkan, àwọn mìíràn fẹ́ kí iṣẹ́ wọn ó di ohun tí gbogbo ènìyàn lè lò lọ́fẹ̀ẹ́ lófò.
Òye-inú àṣẹ CC wá sáyé láti mú ìrọ̀rùn bá ọ̀nà tí àwọn oníṣẹ́-ọpọlọ tí ó hùn láti jẹ́ kí àwọn iṣẹ́ wọn ó di lílò fún gbogbo ènìyàn láì fi ọwọ́ pa ojú idà òfin àṣẹ-ẹ̀dà.
Ní ìbẹ̀rẹ̀ pẹ̀pẹ̀ wá, fún ìlò àwọn oníṣẹ́ ọpọlọ jákèjádò ilé-ayé ni àwọn àṣẹ Creative Commons wà fún.
Ìṣòfin àṣẹ-ẹ̀dà orílẹ̀-èdè America ni ó ṣí ojú àwọn olùdásílẹ̀ CC, ṣùgbọ́n òfin àṣẹ-ẹ̀dà tí ó pààlà sí bí ẹnikẹ́ni èèyànkéèyàn ti ṣe lè lo iṣẹ́ gbégi dínà bí a ti ṣe lè ṣe àtúnlò àwọn èyíòjọ́yìí àṣà àjọpín àti ìmọ̀ àjọmọ̀ kárí ayé, papàá bí ọgbọ́n-àmúṣe ẹ̀rọ-ayárabíàṣá àti ẹ̀rọ-ayélukára náà ti ṣí àwọn ọ̀nà tuntun sílẹ̀ fún àwọn ènìyàn láti kópa nínú ìbísi tòun ìmúwá àṣà àti ìmọ̀ tuntun.
Wo àwòrán-olóhùn kúkúrú yìí, Àṣà Àjọpín, tí yóò fún ọ ní òye ìran èrèdíi rẹ̀ tí a fi fi Creative Commons lélẹ̀.
Láti ọwọ́ Jesse Dylan.  CC BY-NC-SA
Láti ìgbá tí a ti dá Creative Commons sílẹ̀, ọ̀pọ̀ nǹkan ni ó ti yàtọ̀ ní ti bí àwọn ènìyàn ti ṣe ń ṣe àmúlò àti bí ẹ̀rọ-ayélujára ṣe ń ṣiṣẹ́.
Ní ọ̀pọ̀lọpọ̀ ibi ní àgbáyé, òfin tí ó gbégi dínà bí a ti ṣe ń lo iṣẹ́-ọpọlọ ló ń pọ̀ ọ́ sí i.
Síbẹ̀ àtúnpín àti àtúnpòpọ̀ kò ṣe é yọ kúrò lórí ẹ̀rọ-ayélujára.
Ìwọ wo àtòpọ̀ àwòrán-olóhùn tí o fẹ́ràn jù lọ tàbí àwọn àwòrán tí ọ̀rẹ́ẹ̀ rẹ fi sí orí ẹ̀rọ-alátagbà ní ọ̀sẹ̀ tí ó kọjá.
Nígbà mìíràn irúfẹ́ àtúnpín àti àtúnlò báyìí ń lòdì sí òfin àṣẹ-ẹ̀dà, nígbà mìíràn ẹ̀wẹ̀wẹ̀ orí àwọn gbàgede ẹ̀rọ-alátagbà ni ó ti máa ń ṣẹlẹ̀ nítorí wí pé àwọn iṣẹ́ báwọ̀nyẹn kò leè ṣe é ṣe lórí àwọn ibùdó kan lórí ìtàkùn àgbáyé.
Ní orí àwọn ibùdó fún àtẹ̀jáde ìwé-ẹ̀kọ́, ìwádìí ajẹmákadà, àwòrán-olóhùn afẹ̀ríhàn àti bẹ́ẹ̀ bẹ́ẹ̀ lọ tí a kò leè kà tán, àwọn òfin àṣẹ-ẹ̀dà tí ń ṣe gbégidínà ìṣẹ̀dà, ìrọ́wọ́tó, àti àtúnpòpọ̀ iṣẹ́ ṣì ń ṣ’Ọ̀ṣun ṣ’Ọrà.
Àwọn ohun-èlò CC ń ṣe ìrànwọ́ nípa wíwá ojútùú sí ìṣòro yìí. Àwọn iṣẹ́ tí ó ju ẹgbẹẹgbẹ̀rún 1.6 lọ ni ó ń lo àwọn àṣẹ Creative Commons lórí ẹ̀rọ-ayélujára ní orí àwọn ibùdó ìtàkùn ẹgbẹẹgbẹ̀rún 9.
Iṣẹ́ ìdánwò tí ó bẹ̀rẹ̀ ní ọdún mẹ́ẹ̀ẹ́dógún sẹ́yìn ti kẹ́ṣẹ járí, ní ọ̀nà tí àwọn olùdásílẹ̀ CC gan-an alára kò ti lérò.
Òótọ́ ni pé àwọn àṣẹ-ẹ̀dà ìṣísílẹ̀ gbangba wálíà ti wà láti ọjọ́ tí ó ti pẹ́, àmọ́ a gbà ọ́ nímọ̀ràn kí o máa lo àwọn àṣẹ Creative Commons nítorí wọ́n ṣe é lò ní ọ̀fẹ́, wọ́n bá ìgbà mu, ìjọba, àwọn iléeṣẹ́ àti ènìyàn ti gbà wọ́n tọwọ́tẹsẹ̀ gẹ́gẹ́ bí àṣẹ tí ó ṣe é lò ní àgbáńlá ayé fún àṣẹ-ẹ̀dà ìṣísílẹ̀ gbangba wálíà.
Nínú ìpín tí ó kàn, wà á kọ́ sí i nípa ìrísí Creative Commons lónìí—àwọn àṣẹ, ilé-iṣẹ́ náà, àti ohun tí ó dúró fún gẹ́gẹ́ bí àjọ àwọn ènìyàn tí ó ń ronú bákan náà.
Ọ̀rọ̀ Ìparí
Ìmọ̀-ẹ̀rọ mú u rọrùn fún àwọn ẹgbẹlẹmùkù ènìyàn láti lo àwọn àkóónú orí ẹ̀rọ-ayélujára lẹ́rìnkannáà, tí wọ́n sì lè gba ẹ̀dà rẹ̀, pín in àti ṣe àtúnpòpọ̀ rẹ̀ lẹ́yẹ-kò-ṣọkà pẹ̀lú ìdẹ̀ra.
Àmọ́ òfin àṣẹ-ẹ̀dà ní àlàkalẹ̀ tí kò jẹ́ kí ìwọ̀nyí ó ṣe é ṣe.
A dá Creative Commons láti jẹ̀gbádùn àǹfààní ẹ̀rọ-ayélujára ní ìrọwọ́ìrọsẹ̀.
1.2 Creative Commons Lónìí
Gẹ́gẹ́ bí àwọn àkójọ ohun-èlò tí ó bófin mu, iléeṣẹ́ àìlérèlórí, àti àjọ àwọn ènìyàn tí ó ń ronú bákan náà, Creative Commons ti gbàràdá ní ìlọ́po ọ̀nà ó sì di àgbénáwò.
Ìyọrísí Ẹ̀kọ́
Mọ ìyàtọ̀ tí ó wà láàárín Creative Commons gẹ́gẹ́ bí àkójọ àwọn àṣẹ, àjọ, àti iléeṣẹ́ àìlérèlórí
Ṣe ìṣípayá ojúṣe Àjọ CC Àgbáńlá-ayé
Ṣàlàyé àwọn ìpilẹ̀ṣẹ̀ irúfẹ́ iṣẹ́ tí CC ń gbé ṣe gẹ́gẹ́ bí iléeṣẹ́ àìlérèlórí
Ìbéèrè Àrágbáramúramù / Ìdí tí ó fi ṣe kókó
Ní báyìí a ti mọ èrèdíi rẹ̀ tí a fi dá Creative Commons sílẹ̀. Ṣùgbọ́n kí ni Creative Commons lónìí?
Lóde òní gbajúbajà ni àwọn àṣẹ CC lórí ayélujára tí àwọn oníṣẹ́-ọpọlọ jákèjádò ilé-ayé sì ń lò wọ́n fún èyí-ò-jọ̀yìí nǹkan tí o kò lérò.
Ìgbésẹ̀ iṣẹ́ ìṣísílẹ̀-gbangba-wálíà, tí ó ju àwọn àṣẹ CC lọ, jẹ́ àgbáríjọ àwọn ènìyàn tí ó gbà wí pé ilé-ayé sànjù bí a bá pín iṣẹ́ àti ṣiṣẹ́ papọ̀ ní ìṣọ̀kan.
Creative Commons jẹ́ iléeṣẹ́ àìlérèlórí tí í ṣe ojúwà àwọn àṣẹ CC tí ó ṣì ń ṣe ìrànwọ́ ìtìlẹ́yìn iṣẹ́ tí ó ṣí sílẹ̀ fún àwọn ènìyàn láti lò lọ́fẹ̀ẹ́ láì gba àṣẹ lábẹ́ òfin.
Ìfiyèsí ti ẹni / Ìdí tí ó fi ṣe kókó fún ọ
Bí o bá ronú nípa Creative Commons, ǹjẹ́ o ronú nípa àwọn àṣẹ náà?
Àwọn ajàfẹ́tọ̀ọ́-ọmọnìyàn tí ó ń béèrè fún àtúnpadàṣe àṣẹ-ẹ̀dà?
Ohun-èlò tí ó wúlò láti pín?
Àwọn àmì nínú òbìrìkìtì?
Nǹkan mìíràn?
Ǹjẹ́ o lọ́wọ́ nínú iṣẹ́ tí Creative Commons ń ṣe gẹ́gẹ́ bí oníṣẹ́-ọpọlọ, alátùnúnlò iṣẹ́, àti/tàbí alágbàwí?
Ó hùn ọ́ láti di ara wa bí?
Kíkọ́ Ìmọ̀ tí ó ṣe Pàtàkì
Lónìí, àwọn iṣẹ́ tí ó ju ẹgbẹẹgbẹ̀rún-lọ́nà-ẹgbẹ̀rún 1.6, láti orí orin, àwòrán-olóhùn lórí Youtube títí kan ìwádìí ìmọ̀-ìjìnlẹ̀ ni ó ń lo àwọn àṣẹ CC àti ohunèlò àkàtà àṣẹ gbogbo ènìyàn.
Àwọn àṣẹ wọ̀nyí ti ṣe àtìlẹ́yìn àgbáríjọpọ̀ àwọn ènìyàn kárí àgbáńlá-ayé tí ó ń fẹ́ ìṣísílẹ̀-gbangba, àjọṣepọ̀, àti àjọpín iṣẹ́-àtinúdá ẹ̀dá-ọmọnìyàn.
CC tí í ṣe iléeṣẹ́ àìlérèlórí, tí ó fi ìgbà kan rí fi yàrá abẹ́lẹ̀ Iléèwé Ẹ̀kọ́ Òfin Stanford ṣe ibiṣẹ́, ti ní òṣìṣẹ́ káàkiri Ilé-ayé tí ó ń ṣiṣẹ́ lórí àwọn àkànṣe-iṣẹ́ lóríṣìíríṣìi.
A ó yẹ ìrí Creative Commons wọ̀nyí—àwọn àṣẹ, ìgbésẹ̀ àjọ, àti iléeṣẹ́ náà wò —a ó sì gbé ọ̀kọ̀ọ̀kan yẹ̀wò ní ṣísẹ̀ntẹ̀lé.
Àwọn àṣẹ CC
Àwọn ohun èlò tí ó bá òfin mu CC jẹ́ ohun tí àwọn oníṣẹ́-ọpọlọ tí ó bá fẹ́ kí iṣẹ́ rẹ̀ ó di lílò lọ́fẹ̀ẹ́ fún gbogbo ènìyàn láì fi ti ọnà-ìmúṣe “gbogbo ẹ̀tọ́ àti àṣẹ lórí iṣẹ́ fún olùpilẹ̀ṣẹ̀” tí ó wà lábẹ́ òfin àṣẹ-ẹ̀dá tí kò fi àyè gba ẹnikẹ́ni láti ṣ’àyọlò iṣẹ́ ẹlòmìíràn.
Àwọn ohun èlò ajẹmófin wọ̀nyí ti wà nínú àwọn gbàgede tí ó ní àwọn iṣẹ́ tí òǹṣàmúlò ṣe bíi YouTube, Flickr, àti Jamendo, tí àwọn àkànṣe-iṣẹ́ ìṣísílẹ̀-gbangba tí ò lérè lórí bíi Wikipedia àti OpenStax sì ń lò ó.
Àwọn ìdásílẹ̀ bí ìṣe bíi Metropolitan Museum of Art àti Europeana, àti àwọn oníṣẹ́-ọpọlọ mìíràn ń lò ó.
Fún àlàyé nípa iṣẹ́-àtinúdá ní Creative Commons àti àṣẹ-ẹ̀dá, tẹ́tí sí N kò ní Tì í Pa, láti ọwọ́ Jonathan “Song-A-Day” Mann nípa lílo àwọn àṣẹ CC fún orin rẹ̀.
Láfikún fífún àwọn oníṣẹ́-ọpọlọ ní onírúurú ọ̀nà bí wọ́n ti ṣe leè pín iṣẹ́ wọn, àwọn ohun èlò CC tí ó bófin mu ń ṣiṣẹ́ ribiribi níbi ti àkọ́so ètò ìtẹ́jáde iṣẹ́ ajẹmákadá àti ẹ̀kọ́.
Wo àwòrán-olóhùn ráńpẹ́, Ìdí tí Ìlànà Ẹ̀kọ́ Ìṣísílẹ̀-gbangba fi Ṣe Kókó, kí o rí àwọn àǹfààní tí ó sojo sínú àwọn àṣẹ tí Creative Commons gbékalẹ̀ fún ètò ẹ̀kọ́.
Lápapọ̀, àwọn ohun èlò tí ó bá òfin mu wọ̀nyí ń ṣe ìrànwọ́ fún ìṣẹ̀dá onírúurú ohun èlò ìkọ́nilẹ́kọ̀ọ́ tí ó wúlò fún gbogbo ènìyàn—láti orí ìwé-asọ̀tàn aláwòrán títí dé orí ìwé aláwòrán apanilẹ́rìn—tí ó wà ní àrọ́wọ́tó fún ẹnikẹ́ni láti mú lò lọ́fẹ̀ẹ́ lófò.
Àwọn àṣẹ CC tún leè wúlò fún ohun tí kò jẹmọ́ àṣẹ-ẹ̀dá.
Fún àwọn tí ó ń ṣiṣẹ́ irú kan náà, àwọn àṣẹ wọ̀nyí ń lukoro àwọn àkójọ rírì iṣẹ́ àti onírúurú ọ̀nà tí à ń gbà ṣiṣẹ́.
Fún àwọn òǹṣàmúlò mìíràn, èyí túmọ̀ sí wí pé bí a bá bojú wẹ̀yìn ṣe àbẹ̀wó sí àwòṣe ìṣúná commons.
Gẹ́gẹ́ bí onímọ̀ nípa ètò ìṣúná owó David Bollier ṣàpèjúwe rẹ̀, “commons jẹyọ nígbàkúùgbà tí ẹgbẹ́ kan nínú ìlú bá ní ìfẹ́ sí ìṣàkóso ohun àmúlò kan bí iṣẹ́ ní ọ̀nà tí ó bá ti àjọṣepọ̀ mu, pẹ̀lú ìbọ̀wọ̀ fún ìṣòtítọ́ nípa rírí àyè sí iṣẹ́ náà, ìṣàmúlò iṣẹ́ náà àti ìmúró iṣẹ́ náà.”
Wikipedia jẹ́ àpẹẹrẹ kan gbòógì iṣẹ́ tí ó ń lo àwọn àṣẹ CC tí ó dúró fún ẹgbẹ́ àwọn ènìyàn tí ó ní èròǹgbà kan náà.
Fún àwọn mìíràn ní tiwọn, àwọn ohunèlò tí ó bófin mu CC àti àwọn àtẹ̀ìpàṣẹ wọn ń sọ ìṣetímọ́tímọ́ àkójọ àwọn rírì tí ó pabanbarì.
Àwọn àtẹ̀ìpàṣẹ CC ti di àmì fún pínpín, ìṣísílẹ̀-ní gbangba fún lílò, àti àjùmọ̀ṣe ẹ̀dá-ọmọ-ènìyàn níbi-gbogbo.
Àmì-ìdánimọ̀ CC àti àwọn àmì yòókù ti wà láìyẹsẹ̀ nínú Ilé Àkójọpọ̀ Iṣẹ́-ọnà Ìgbàlódé, ìyẹn The Museum of Modern Art (MoMA) ní ìlú New York.
Níwọ̀n bí kò ti ṣe sí ìmóríyá kan ṣoṣo fún lílo àwọn àṣẹ CC, oyè kan wá wí pé àṣẹ CC fẹsẹ̀múlẹ̀ nínú ìgbàgbọ́ pàtàkì wí pé ìmọ̀ àti iṣẹ́-àtinúdá jẹ́ ìgbéga àṣà wa bókànràn kí ó jẹ́ ọjà tí ó ń pa owó.
Àwọn àṣẹ wọ̀nyí fihàn wí pé olúkúlùkù l’ó ní ohun kan láti fi sílẹ̀, àti wí pé ẹnìkan  kì í jẹ́ àwá dé, kò sí ẹnìkan tí ó leè sọ wí pé òun ni òun ni àṣà àjọni.
Ní pàtàkì, wọ́n fi ìgbàgbọ́ nínú ìlérí ìpínká hàn.
Àjọ Náà
Láti ọdún 2001, àgbáríjọpọ̀ àwọn ènìyàn ní gbogbo kọ̀ọ̀rọ̀kọ́ọ́rọ́ àgbáńlá ayé ti ń dòyì ká Creative Commons àti àwọn àṣẹ ìṣísílẹ̀-gbangba fún gbogbo ènìyàn láti lò.
Ara wọn ni ajàfẹ́tọ̀ọ́-ọmọ-ènìyàn tí ó ń ṣiṣẹ́ lórí àtúnpadàṣe àṣẹ-ẹ̀dá jákèjádò ilé-ayé, awon aṣòfin àkóso ìlú tí ó ń jà fún ìṣísílẹ̀-gbangba àwọn ohun ìkẹ́kọ̀ọ́ tí a fi owó ìlú ṣe àgbékalẹ̀ rẹ̀, ìṣe-ìwádìí àti ìwífún-alálàyé, àti àwọn oníṣẹ́-ọpọlọ tí ó mọ rírì pínpín iṣẹ́ fún ìlò gbogboògbò.
Ọ̀pọ̀lọpọ̀ àwọn ènìyàn àti iléeṣẹ́ tí ó jẹ́ ọ̀kan lára alábàáṣe àjọ CC ni kò bá Creative Commons tan rárá.
Níwọ̀n bí àwọn àkànṣe àṣẹ-ẹ̀dà ìṣísílẹ̀ gbangba wálíà ti wà tẹ́lẹ̀tẹ́lẹ̀ rí, a rọ ẹnikẹ́ni láti lo àwọn àṣẹ Creative Commons nítorí pé wọ́n bá ìgbà mu, ọ̀fẹ́ ni ìlo wọn, àti pé àwọn àjọ-ọba, iléeṣẹ́ àti ènìyàn gbogbo kárí ayé l’ó tẹ́wọ́ gbà á gẹ́gẹ́ bí àṣẹ-ẹ̀dà ìṣísílẹ̀ gbangba tí ó jẹ́ ojúlówó.
Creative Commons ní àjọ àgbáńlá-ayé ìṣe àìgbagbẹ̀fẹ̀ CC Global Network, èyítí ó ní àwọn adájọ́, ajàfẹ́tọ̀ọ́, ọ̀mọ̀wé, òṣéré, olórin, àti àwọn mìíràn, tí gbogbo wọn ń ṣiṣẹ́ lórí àwọn àkànṣe iṣẹ́ tí ó lọ salalu àti lórí àwọn ohun tí ó ṣe pẹ̀kíǹrẹ̀kí pẹ̀lú àjùmọ̀lò àti àjùmọ̀ṣe.
Àjọ CC Global Network ní ọmọ-ẹgbẹ́ tí ó tó 500, àti àwọn Ẹ̀ka 40 ní orígun mẹ́rẹ̀ẹ̀rin ilé-ayé.
Àjọ CC Global Network náà jẹ́ ọ̀kan nínú ìgbésẹ̀ iṣẹ́ àjùmọ̀ṣe tó fẹjú gbẹ̀gbẹ̀, èyítí àwọn ọmọ-ẹgbẹ́ Wikipedians, Mozillians, àwọn alágbàwí ìṣísílẹ̀-gbangba-wálíà, àti bẹ́ẹ̀ bẹ́ẹ̀ ń bẹ nínú rẹ̀.
Iṣẹ́ tí àjọ àgbáńlá-ayé ń ṣe w ani ẹ̀ka-ò-jẹ̀ka tí a pè ní “Àwọn Gbàgede Àjọ;” rò nípa wọn gẹ́gẹ́ bí ẹgbẹ́ tí ó ń ṣiṣẹ́ pọ̀.
Ẹnikẹ́ni tí ó bá fẹ́ bá Gbàgede kan ṣiṣẹ́ pọ̀ lè darapọ̀ àti kópa tí kò kéré tàbí ṣiṣẹ́ fún ìgbà díẹ̀ bí ó bá ti fẹ́.
Kà síi nípa Àwọn Gbàgede Àjọ kí o rí ibi tí ó hùn ọ́ láti kópa. Bí ó hùn ọ́, jọ̀wọ́ darapọ̀ lọ́wọ́ kan!
Iṣẹ́-àìrídìmú Olórísun Ìṣísílẹ̀-Gbangba Open source software ni àkọ́kọ́ irú àjùmòlò tó so èso rere gẹ́gẹ́ bí i ìgbésẹ̀ àjùmọ̀ṣe tí ó ti sún síwájú rékọjá ìmọ̀-ẹ̀rọ lo.
Àgbéyẹ̀wò tí Conversation's Explainer ṣe lórí àwọn ìgbésẹ̀ iṣẹ́ àjùmọ̀ṣe mìíràn ṣe àwọn àfikún sí i, gẹ́gẹ́ bíi Ìṣísílẹ̀-gbangba Ìmú-ohun-tuntun-wá nínú àjùmọ̀ṣe, Ìwífún-alálàyé Ìṣísílẹ̀ gbangba (wo Ìwífúnalálàyé Ìṣísílẹ̀-Gbangba Commons) àti Ìfi-èrò-kó-jọ.
Bákan náà ni ìgbésẹ̀ iṣẹ́ àjùmọ̀ṣe Ìṣísílẹ̀-gbangba Lọ́fẹ̀ẹ́, èyítí ó ń lépa àti mú kí iṣẹ́-ìwádìí ó wà ní àrọ́wọ́tó, Ìgbésẹ̀ Iṣẹ́ Ìṣísílẹ̀-gbangba Ìmọ̀-Ìjìnlẹ̀, àti ìdàgbàsókè àwọn iṣẹ́ Ohun-àmúlò Ètò-Ẹ̀kọ́ Ìṣísílẹ̀-gbangba.
Iléeṣẹ́ Creative Commons náà
Iléeṣẹ́ kékeré àìlérèlórí ni ó ń tukọ̀ àwọn ohun èlò tí ó bófin mu Creative Commons tí ó ṣì jẹ́ àmúṣagbára fún ìgbésẹ̀ iṣẹ́ àjọ náà.
CC jẹ́ ilé-iṣẹ́ tí ó tàn kálékáko, pẹ̀lú àwọn òṣìṣẹ́ àti agbaṣẹ́ṣe tí ó ń ṣiṣẹ́ ní orígun mẹ́rẹ̀ẹ̀rin ìsálú ayé. Kàn sí wa níbí.
Àwọn òṣìṣẹ́ Creative Commons nínú oṣù Ọ̀wẹwẹ̀ ọdún 2017, © Creative Commons, CC BY 4.0.
Ní ọdún 2016, Creative Commons bẹ̀rẹ̀ ọgbọ́n-èrò tuntun iléeṣẹ́ tí ó dá fìrìgbagbòó lóríi àgbékalẹ̀ àti ìmúró iṣẹ́ tí ó ṣe é lò, tí ó fi àjùmọ̀ṣe àti ìmoore tisẹ̀.
Èyí yàtọ̀ gedegbe sí iye àwọn ọ̀kan-ò-jọ̀kan iṣẹ́ tí ó ní àwọn àṣẹ CC tí ó wà ní àrọ́wọ́tó fún àtúnlò, ṣùgbọ́n lórí ìfarakọ́ra àti ìbáṣepọ̀ iṣẹ́ tí ó ń wá sáyé.
Àwòrán-olóhùn yìí ṣe ìfáárà ọgbọ́n-èrò tuntun náà (aláṣàyàn).
Pẹ̀lú ìtọ́sọ́nà ọgbọ́n-èrò yẹn, iṣẹ́ iléeṣẹ́ wá wà nínú garawa méjì tí ó jẹ́ pọnti:
Àṣẹ, Àwọn Ohunèlò àti Ìmọ̀-ẹ̀rọ:
Àwọn àṣẹ CC náà àti àwọn ohun èlò àkàtà-àṣẹ-gbogbo-ènìyàn jẹ́ ohun-èlò tí ó ṣe kókó tí ó bófin mu tí CC gbéṣe tí ó sì tún ń ṣe àkóso wọn.
Níwọ̀n bí àwọn àṣẹ wa ti la àyẹ̀wò àwọn onímọ̀ nípa òfin kárí ayé kọjá, iṣẹ́ wá ti bùṣe.
À ń ṣiṣẹ́ takuntakun lórí ọnà ẹ̀rọ àmúṣẹ́ṣe láti mú àwárí àti ìlò àwọn iṣẹ́ orí ẹ̀rọ-ayárabíàṣá r’ọrùn fún gbogbo mùtúmùwà.
Ẹ̀wẹ̀wẹ̀ ni à ń ṣe àròjinlẹ̀ nípa àwọn ọ̀nà tí yóò mú gbogbo àwọn ohun èlò àmúṣẹ́ṣe àti ohun-èlò tí ó bófin mu CC báramu fún ibùdó ìtàkùn òde òní.
Ìtìlẹ́yìn fún ìgbésẹ̀ àjọ:
CC ń ṣiṣẹ́ láti ṣe ìrànwọ́ fún àwọn ènìyàn t’ó mọ rírì ìṣísílẹ̀-gbangba-wálíà iṣẹ́ tí ó fi àyè gba ẹnikẹ́ni láti ṣe ìtúnlò, ṣe àkànṣe iṣẹ́ àjùmọ̀ṣe àti láti lépa kan náà.
Nípasẹ̀ àwọn ọ̀kẹ̀ àìmọye iṣẹ́ CC, à ń ṣiṣẹ́ tààrà pẹ̀lú àwọn ọmọ-ẹgbẹ́ wa kárí ayé—ní ẹ̀ka ètò ẹ̀kọ́, àṣà, ìmọ̀-ìjìnlẹ̀, àtúnpadàṣe àṣẹ-ẹ̀dá, ìṣàkóso ètò ìjọba, àti àwọn ẹ̀ka tí ó kù—láti kọ́ àti ró àwọn alágbàwí iṣẹ́ ìṣísílẹ̀-gbangba-wálíà kárí orígun mẹ́rẹ̀ẹ̀rin àgbáyé lágbára.
Ọ̀rọ̀ Ìparí
Creative Commons tí gòkè àgbà láti iléeṣẹ́ tí ó fi yàrá abẹ́lẹ́ ilé ẹ̀kọ́ ìmọ̀-òfin sí iléeṣẹ́ tí àwọn ènìyàn mọ̀ bí ẹní mowó kárí àgbáńlá-ayé gẹ́gẹ́ bí agbódegbà ìwúlò àti iyì àwọn àkójọ ohun-èlò tí ó pọn dandan gbọ̀n fún gbogboògbò.
Èyí nígbà kan náà, jẹ́ àwọn àkójọ àṣẹ, àjọ àwọn agbégbèésẹ̀ kan náà, àti iléeṣẹ́ àìlérèlórí.
A nírètí wí pé ìdá ẹ̀kọ́ yìí fún ọ ní òye nípa ohun tí iléeṣẹ́ náà ń gbéṣe àti, pàápàá jù lọ, bí o ti ṣe lè di ọ̀kan lára àwọn tí ó ń bá wa ṣiṣẹ́.
Àfikún àwọn ohun-àmúlò ẹ̀kọ́
Ìwífún síwájú sí i nípa ìṣẹ̀lẹ̀-àtẹ̀yìnwá CC
Bí mo ṣe pàdánù Nǹkan Ńlá náà láti ọwọ́ Lawrence Lessig.
Lawrence Lessig ṣàpèjúwe ohun tí ó ṣẹlẹ̀ ní ẹjọ́ Eldred
Àyọkà láti inú Àṣà Ọ̀fẹ́ láti ọwọ́ Lawrence Lessig. CC BY-NC 1.0
Àyọkà tí ó ṣe ìṣípayá ohun tí ó fa sábàbí ẹjọ́ Eldred
Ìwífún síwájú sí i nípa CC àti àwọn àṣẹ ìṣísílẹ̀-gbangba
Ìdí tí Ẹ̀kọ́ Ìṣísílẹ̀-gbangba fi Ṣe Kókó, láti ọwọ́ David Blake @ Degreed. CC BY 3.0
Àwòrán-olóhùn bíntín tí ó ń ṣàlàyé bí ẹ̀kọ́ ìṣísílẹ̀-gbangba yóò ṣe jẹ́ lílò lórí ẹ̀rọ-ayárabíàṣá, ìdí tí ìwúlò rẹ̀ fi pọn dandan gbọ̀n fún gbogbo àgbáyé, àti bí àwọn àṣẹ Creative Commons ṣe ń mú ẹ̀kọ́ ìṣísílẹ̀-gbangba ṣe é ṣe
À ń ṣe Ẹ̀dà Gẹ́gẹ́ Bí a ti ṣe ń Mí, láti ọwọ́ Cory Doctorow.
Ọ̀rọ̀-sísọ ti kókó ètò kan tí ó ṣàlàyé ìṣe-ẹ̀dá àti bí ẹ̀rọ-ayélujára ti ṣe mú àyípadà bá bí a ṣe ń ṣe ẹ̀dá.
Èyí tọ́ka sí àṣẹ lórí ìṣẹ̀dá àti ìṣàjọpín iṣẹ́ lórí ayélujára ní ọ̀nà tí ó bófin mu.
À Ní Láti Sọ̀rọ̀ Nípa Àjọpín, láti ọwọ́ Ryan Merkley @ Creative Commons. CC BY-SA 3.0
Ìfọ̀rọ̀wọ́rọ̀ bíntín nípa ìwúlò àjọpín, bí àjọpín ṣe lè mú ayé dára sí i, àti bí Creative Commons ṣe ń mú kí àjọpín ó ṣe é ṣe
Ìwífún síwájú sí i nípa àjọṣe-gbogbo-ènìyàn
Báwo ni Àjọṣegbogboènìyàn Ṣe Ń Ṣiṣẹ́ tí ó jẹ́ ti Àkànṣe-iṣẹ́ Ẹ̀tọ́ Tí-ó-kàn, tí a ṣe ìmúyẹ rẹ̀ láti Ìjọṣegbogboènìyàn gẹ́gẹ́ bí Ọ̀nà Ìpawọ́dà Àwùjọ. CC BY 3.0
Àwòrán-olóhùn tí ó ń ṣe àlàyé bí àjọṣegbogboènìyàn ṣe ń ṣiṣẹ́, tí ó jẹ́ ìmúyẹ láti ara àlàyé onímọ̀-ìṣúná David Bollier nípa ohun tí àjọṣegbogboènìyàn jẹ́, àti àwọn ohun tí ó ń fàfàsẹ́yìn fún àjọṣegbogboènìyàn.
Commons Aládùn àti Ní Kúkúrú láti ọwọ́ David Bollier. CC BY 3.0
Búlọ́ọ̀gù bíntín tí ó ń ṣe àwíye àjọṣegbogboènìyàn, àwọn ìṣòro àjọṣegbogboènìyàn, àti ohun tí ó ń mú àjọṣegbogboènìyàn wáyé
Ọrọ̀ Commons Náà: Ilé-ayé Tí Ó Ju Ọjà àti Ìpínlẹ̀ Lọ láti ọwọ́ David Bollier àti Silke Helfrich. CC BY-SA 3.0
Ìwé tí ó gba ohùn sílẹ̀ lẹ́nu ọ̀pọ̀ ènìyàn ní ìgbésẹ̀ àti kó àlàyé irúfẹ́ àwọn ohun-àmúlò tí ó wà ní àjọṣegbogboènìyàn, bí agbègbè ilé ayé ṣe fa sábàbí àjọṣegbogboènìyàn, àti pàtàkì ètò ìṣèlú àjọṣegbogboènìyàn.
Àròkọ Ìmodiká Wikipedia. CC BY-SA 3.0
Àròkọ tí ó ń ṣe àpèjúwe ìmodiká, tí ó jẹ́ ọ̀rọ̀ àjiyànlélórí tí ó wà nínú àjọṣegbogboènìyàn.
Ètò Ìṣèlú Ìṣúnà Commons láti ọwọ́ Yochai Benkler. CC BY 3.0
Àròkọ bíntín tí ó ń ṣàlàyé bí ohun amáyédẹrùn ṣe lè ṣe ìmúró àjọṣegbogboènìyàn
Àjálù Commons Náà láti ọwọ́ Boundless & Lumen Learning
Apá kan nínú ìwé-lílò-ẹ̀kọ́ abala-ẹ̀kọ́ ìmọ̀-ìṣúná tí ó ń ṣàlàyé òfin ìpilẹ̀ ìmọ̀-ìṣúná tí ó tọ́ka sí àwọn ohun tí ó ń fa ìfàsẹ́yìn fún àjọṣegbogboènìyàn
Ìjárọ́ Àjálù Commons láti ọwọ́ On the Commons. CC BY-SA 3.0
Àròkọ kúkúrú tí ó ń ṣàlàyé bí a ṣe lè borí àjálù àjọṣegbogboènìyàn
Òfin ìpilẹ̀ 8 Elinor Ostrom fún Ìṣàkóso Commons kan láti ọwọ́ On the Commons. CC BY-SA 3.0
Ìṣẹ̀lẹ̀-àtẹ̀yìnwá kúkúrú lórí onímọ̀-ìṣúná Elinor Ostrom àti àwọn òfin ìpilẹ̀ 8 fún ìṣàkóso àjọṣegbogboènìyàn kan tí ó ti filélẹ̀
Ìwífún sí i nípa àwọn ìgbésẹ̀-iṣẹ́ ìṣísílẹ̀-gbangba-wálíà mìíràn
Iré Àṣà Ọ̀fẹ́ láti ọwọ́ Molle Industria. CC BY-NC-SA 3.0
Iré kan tí ó ń múni ní òye nípa èrò àṣà ọ̀fẹ́
Àwọn Ohun-àmúlò ti Awon Akópa Filé
Àwọn akópa ìwé-ẹ̀rí ẹ̀kọ́ CC ṣàfilé ọ̀pọ̀lọpọ̀ ohun-àmúlò tí ó wà lórí ibùdó-ìtàkùn Ìwé-ẹ̀rí èyí tí ó ti ara àbá-ìpìlẹ̀ jẹyọ.
Níwọ̀n bí Creative Commons kò ti ṣe ṣàyẹ̀wò fínnífínní sí àwọn ohun-àmúlò-ẹ̀kọ́ wọ̀nyí, a fẹ́ pe àkíyèsí sí àwọn ìdásí àwọn akópa níbi:
﻿Ìdánimọ̀ Orí ẹ̀rọ-ayárabíàṣá ní orílẹ̀-èdèe Nàìjíríà: Àgbéyẹ̀wò Ìṣẹ̀lẹ̀
Ní ọdún-un 2019, Engine Room Náà ṣiṣẹ́ pẹlu àwọn olùwádìí tí wọ́n jẹ́ ọmọ orílẹ̀-èdè ní àwọn agbègbè márùn-ún láti ṣe ìwádìí sí àwọn ètò ìdánimọ̀ orí-ẹ̀rọ ayárabíàṣá.
Èròńgbà iṣẹ́ náà ni láti ní òye ipa tí àwọn ètò ìdánimọ̀ orí-ẹ̀rọ ayárabíàṣá ń kó lórí àwọn mẹ̀kúnnù tí wọ́n ń ṣe àmúlòo wọn.
Ìwádìíi wa ní orílẹ̀-èdèe Nàìjíríà ní ìfọ̀rọ̀wánilẹ́nuwò ẹlẹ́kùnúnrẹ́rẹ́ mẹ́fà pẹ̀lú àwọn atanilólobó pàtàkì ní Abuja àti ní orí ayélujára, bákan náà ni a tún ṣe ìjíròrò pẹ̀lú àwọn ọmọ orílẹ̀-èdè mìíràn títí mọ́ àwọn ènìyàn tí wọ́n di aláìnílélórí, àwọn tí ó ní ìpèníjà-ara, àwọn ará ìgbèríko àti àwọn tí wọ́n ń gbé ní àdúgbò ọlọ́lá, pẹ̀lú àwọn àjọ ẹgbẹ́ àwùjọ.
Ìwádìí àkọ́kọ́ṣẹ yìí wáyé láàárín-in oṣù Èrèlé àti oṣù Igbe ọdún-un 2019.
Gbogbo ọ̀rọ̀ àlàyé yẹbẹyẹbẹ láti inú ìfọ̀rọ̀wánilẹ́nuwò pẹ̀lú àwọn atanilólobó àti ìjíròrò nínú àwọn ẹgbẹ́ arọ́pòó wá láti ara iṣẹ́-ìwádìí náà ní àkókò yìí.
Ẹ̀kúnrẹ́rẹ́ àlàyé ńbẹ nínú ìjábọ̀ àgbáyé. [Wo Engine Room Náà. (2020). Mímọ ipa tí ìdánimọ̀ abẹ́rọ-ayárabíàṣá-ṣiṣẹ́ ń kó. Ẹ̀kúnrẹ́rẹ́ ìjábọ̀ ìwádìí àwọn orílẹ̀-èdè.]
Ìpinnu iṣẹ́-ìwádìí yìí ni láti ní òye ìrírí àwọn ènìyàn kọ̀ọ̀kan, kì í ṣe láti ṣe àfihàn àpẹẹrẹ àwọn ọ̀wọ́ olùgbé kọ̀ọ̀kan.
A kò leè ṣàìdédé ṣe àfikún ìrírí ẹnìkan kí ó lè dọ́gba pẹ̀lú ti gbogbo àwọn ènìyàn ìyòókù - bí ó tilẹ̀ jẹ́ pé àwọn àsìkò kan wà tí àwọn ẹni tí a fọ̀rọ̀ wá lẹ́nu wò ní ìrírí ètò náà lọ́nà kan náà poo - ṣùgbọ́n ìrírí kọ̀ọ̀kan ń fún wa ní òye ipa tí àwọn apèsè àti ohun amáyédẹrùn orí-ẹ̀rọ ayárabíàṣá ń kó láyé ọ̀kẹ́ àìmọye onírúurú èèyàn.
Ètò Ìdánimọ̀ Orí-Ẹ̀rọ Ayárabíàṣá
Lọ́wọ́lọ́wọ́ yìí, ó tó àjọ aṣojú ìjọba-àpapọ̀ 13 tí ó ń fúnni ní ìdánimọ̀ ní orílẹ̀-èdèe Nàìjíríà.
Gbogbo àwọn àjọ wọ̀nyí ni wọ́n ń ṣe àgbàjọ àlàyé-aṣàfihàn nípa ẹni kan náà tí ó ń tú àwọn àṣìírí tí ó pamọ̀ tẹ́lẹ̀tẹ́lẹ́rí nípa ìwà àti ìṣe àwọn èèyàn, tí ó sì jẹ́ wípé kò fi bẹ́ẹ̀ sí ìyàtọ̀ kan sàn-án t’ó wà nínú iṣẹ́ àwọn àjọ aṣojú ìjọba wọ̀nyí. Èyí sì ń kó ìnáwó ńlá bá orílẹ̀-èdè.
Bí ó tilẹ̀ jẹ́ pé èrò Ìjọba Nàìjíríà ni láti ṣe àmúlò gbogbo àwọn ètò wọ̀nyí ní ọdún-un 2014, ìlọsíwájú àwọn ètò náà ń falẹ̀.
Nígbà tí ìwé pélébé náà tí wọ́n pè ní 'eID' (ìdánimọ̀ abẹ́rọ-ayárabíàṣá-ṣiṣẹ́) kọ́kọ́ jáde fún lílò, gbọ́nmi sí i omi ò tó o kan wáyé nípasẹ̀ ìfọwọ́sowọ́pọ̀ tí ìjọbá ṣe pẹlu MasterCard, tí àwọn ènìyàn kan bu ẹnu àtẹ́ lù pé ó jẹ́ oníṣòwò tí ó gbajúmọ̀ bí ìṣáná ẹlẹ́ta fún títa ọ̀rọ̀ alálàyé nípa àwọn ọmọ ìlú.
[Fún àpẹẹrẹ, wo, Ìsààmì sí Nàìjíríà: Ìdánimọ̀ tí MasterCard ṣe agbátẹrùu rẹ̀ dúró fún ike ìsanwógbawó àti àwòrán ojú bákan náà, láti ọwọ́ m Alex Court (2014, ọjọ́ 25 oṣù Ọ̀wẹwẹ̀), CNN.
And Ìdánimọ̀ ìtẹ̀ka aláwòrán ojú Orwellian Nàìjíríà tí MasterCard mú wá, láti ọwọ́ Siobhan O’Grady (2014, ọjọ́ 3 oṣù Ọ̀wẹwẹ̀) Foreign Policy.
Ní oṣù Ọ̀wẹwẹ̀ ọdún-un 2019, ìdá àwọn ọmọ Nàìjíríà 19 péré ni wọ́n ti fi-orúkọ-sílẹ̀ fún ìdánimọ̀ orílẹ̀-èdè abẹ́rọ-ayárabíàṣá-ṣiṣẹ́ tí yóò rọ́pò àwọn ètò ìdánimọ̀ àyàsọ̀tọ̀ọ̀tọ̀-ọ ti tẹ́lẹ̀. [Sanni, K. (2019, ọjọ́ 20 oṣù Ọ̀wàrà). Ọ̀fẹ́ ni Ìwé Ìdánimọ̀ Pélébé orílẹ̀ èdèe Nàìjíríà, àmọ́ ìdá 19 ọmọ Nàìjíríà ló forúkọ sílẹ̀. Premium Times.]
Kí ètò náà ba kálékáko, Àjọ tí-ó-ń-ṣàkóso Ètò Ìdánimọ̀ ní orílẹ̀-èdèe Nàìjíríà (NIMC) ti gbìmọ̀-pọ̀ pẹ̀lú Ilé-ìfowópamọ́sí Àgbáyé láti ṣètò ohun tí ó máa bá àwùjọ mu, kí ìdánimọ̀ ọ̀kan ṣoṣo yìí lè kárí dáadáa nípasẹ̀ẹ lílo àwọn ẹ̀ka ìjọba àti aládàáni gẹ́gẹ́ bíi alábàáṣiṣẹ́pọ̀ ìforúkọsílé pẹ̀lú NNIM.
Atanilólobó Báńkì Àgbáyé kan ni:
Èrò náà ni pé bí o bá lọ ṣe ìforúkọsílẹ̀ fún káàdì SIM ìtàkùrọ̀sọ orí ẹ̀rọ alágbèéká tí o ò sì tí ì ní ìdánimọ̀ ti orílẹ̀-èdè tẹ́lẹ̀tẹ́lẹ́ rí, ní ẹnu ìgbésẹ̀ ìforúkọsílẹ̀ náà ni wọ́n máa ti fi orúkọọ̀ rẹ sílẹ̀ fún ìdánimọ̀ ti orílẹ̀-èdè.
Bákan náà ni pẹ̀lú ní ilé ìfowópamọ́sí.
Bẹ́ẹ̀ náà ni, fún àpẹẹrẹ, ní gbogbo àwọn ètò àwùjọ mìíràn, títí mọ́ ètò ìlera.
Ìjọba orílẹ̀-èdè Nàìjíríà ní i lọ́kàn láti lo ìdánimọ̀ NIMC fún ìpèsè àwọn ọ̀kan-ò-jọ̀kan ètò bí i, ètò amáyédẹrùn àwùjọ, àbùkún ìṣúná owó, owó sísan lórí ẹ̀rọ-ayárabíàṣá, owó ìfẹ̀hìntì òṣìṣẹ́, ètò iṣẹ́-ọ̀gbìn, ètò ìlera, ètò ẹ̀kọ́, ìdàgbàsókè iṣẹ́ ọwọ́ àti ìgbanisíṣẹ́, ìgbófinró, àtúnṣe ọ̀rọ̀ ilẹ̀, ètò ìdìbò àti ìkànìyàn.
[ Àjọ Aṣàmójútó Ìdánimọ̀ Nàìjíríà. (2017 oṣù Òkúdù). Àlàálẹ̀ ìṣàmúlò ètò ìdánimọ̀ abẹ́rọ-ayárabíàṣá-ṣiṣẹ́ ní Nàìjíríà.]
Àti àgbàlagbà àti ọmọdé ni yóò gba ìwé ìdánimọ̀ pélébé náà. Ní àwọn ibùdó ìforúkọsílẹ̀, àwọn òṣìṣẹ́ yóò gba àwọn ọ̀rọ̀ alálàyé nípa ẹnìkọ̀ọ̀kan, àwòràn ojúu wọn àti òǹtẹ̀ ìka mẹ́wàá kí wọn ó tó fún àwọn tí ọjọ́ oríi wọn tó 16 àti jù bẹ́ẹ̀ lọ ní káàdì gbogbonìṣe abẹ́rọ-ayárabíàṣá-ṣiṣẹ́” àti nọ́́ḿbà ìdánimọ̀ orílẹ̀-èdè (NIN).
Ìrírí Àwọn Èèyàn
Àwọn ìfọ̀rọ̀wánilẹ́nuwò àti ìwádìí ẹgbẹ́ arọ́pò tí a ṣe ní orílẹ̀-èdèe Nàìjíríà láàárín oṣù kejì sí oṣù kẹ́rin fún wa ní òye ìrírí àwọn èèyàn pẹ̀lú àwọn ètò tí a ṣàpèjúwe náà.
Níwọ̀n ìgbà tí ó jẹ́ pé ìwádìí kékeré ni ó wà nípa ìrírí àwọn èèyàn pẹ̀lú àwọn ẹ̀rọ ìdánimọ̀, àkójọ ẹ̀kúnrẹ́rẹ́ ìwádìí yìí wúlò fún mímọ ohun tí ó ń ṣẹlẹ̀ sí àwọn èèyàn kọ̀ọ̀kan.
Lára àwọn ìrírí wọ̀nyí lè tako ìjábọ̀ ìwádìí, ṣùgbọ́n ó ṣe pàtàkì láti mọ̀ pé kì í ṣe gbogbo  olùgbé orílẹ̀-èdèe Nàìjíríà ni ìríríi wọ́n bára dọ́gba.
Àfojúsùn-un wa fún àwọn ìwádìí wọ̀nyí ni kí ó jẹ́ ọ̀kan lára àwọn àṣàrò lórí ojútùú sí àwọn ọ̀nà àbáyọ ìdánimọ̀ abẹ́rọ-ayárabíàṣà-ṣiṣẹ́ ní àwọn orílẹ̀-èdè.
Àìtó Ìpolongo fún àwọn olùgbé ìlú
Àwọn èèyàn tí a bá sọ̀rọ̀ ní orílẹ̀-èdèe Nàìjíríà sọ wípé àwọn kò mọ̀ nípa àwọn ìwúlò káàdì ìdánimọ̀ orílẹ̀-èdè náà, ìdí tí wọ́n ṣe ń gba ọ̀pọ̀lọpọ̀ ọ̀rọ̀-alálàyé-aṣàpèjúwe-nípa-ẹni àti bí wọ́n ṣe ń fi àwọn ọ̀rọ̀-alálàyé-aṣàpèjúwe-nípa-ẹni náà pamọ́.
Ìwádìíi wa fi hàn pé ìforúkọsílẹ̀ fún káàdì ìdánimọ̀ NIMC yìí kò pọ̀ nítorí ọ̀gọ̀rọ̀ àwọn ènìyàn ni wọn kò mọ ìwúlò káàdì náà.
Ní ọ̀pọ̀ ìgbà, àwọn tí wọ́n ti forúkọ sílẹ̀ ṣe bẹ́ẹ̀ nítorí pé wọn kò rí àyè sí àwọn àǹfààní kan láìní nọ́ḿbà ìdánimọ̀ NIN tàbí kí ó jẹ́ pé wọ́n rí i tí àwọn èèyàn ń tò láti ṣe é, àti ní ti àwọn mẹ̀kúnnù àti pàápàá jùlọ àwọn aláìnílélórí tó ń gbé àgọ́ ogúnléndé, ní ìretí àwọn àǹfààní kọ̀ọ̀kan bíi oúnjẹ àti owóo-gbà-máà-bínú.
Síwájú sí i, àwọn ènìyàn kọ̀ọ̀kan tí a fọ̀rọ̀ wá lẹ́nu wò sọ pé ìjọba fẹ́ kí àwọn èèyàn tètè forúkọ sílẹ̀, ó sì ti ń halẹ̀ pé òun yóò fi ọwọ́ mú àwọn ìwé pàtàkì kan láti rí i dájú wípé ìforúkọsílẹ̀ náà wá sí ìmúṣẹ.
Ọ̀kan lára wọn sọ báyìí pé, "Wọ́n halẹ̀ mọ́ wa pé bí a kò bá ní káàdì ìdánimọ̀ orílẹ̀-èdè, a kò ní leè ṣe ìwé-ìrìnnà tuntun, ìdí nìyẹn tí a fi lọ forúkọ sílẹ̀".
Wọ́n sọ fún wa pé ìhàlẹ̀ yìí ni ó mú kí àwọn ọmọ Nàìjíríà mìíràn ó lọ parí ìgbésẹ̀ ìforúkọsílẹ̀ náà.
Àìtó ìfọ̀rànlọni
Ìdàgbàsókè ètò ìdánimọ̀ àti ìmúwáyé ètò náà tí Ilé-ìfowópamọ́sí Àgbáyé fẹ́ jùmọ̀ṣe pẹ̀lú ìjọba orílẹ̀-èdèe Nàìjíríà ń ṣàpèjúwe pàtàkì ohùn-un gbogbo àwọn ará ìlú, àti ìlọ́wọ́síi gbogbo àwọn tí ọ̀rán kàn láàárín ìlú pẹ̀lú ìṣàkíyèsí pàtàkì sí àwọn ìjọba ìpínlẹ̀, "ìbánisọ̀rọ̀ àtìgbàdégbà pẹ̀lú àwọn olùgbé ìlú", àti ìkànsí àwọn ẹgbẹ́ ènìyàn tí-a-lè-pa-lára".
Níwọ̀n-ọn bí àwọn ẹni tí a fọ̀rọ̀ wá lẹ́nu wò kan ṣe ń sọ pé àwọ́n gbọ́ nípa ìdánimọ̀ tuntun náà ní orí ẹ̀rọ-agbóhùnsáfẹ́fẹ́ àti ẹ̀rọ-amóhùnmáwòrán, ọ̀pọ̀ àwọn ìfọ̀rọ̀wánilẹ́nuwò àti ẹgbẹ́ arọ́pò ni ó fi yé wípé ìjọba kò f’ọ̀ràn lọ gbogboògbò.
Ẹgbẹ́ arọ́pò àwọn tí-ó-nípèníjà-ara kan tí gbọ́ nípa ìpàdé Ilé-ìfowópamọ́sí Àgbáyé kan (Báńkì Àgbáyé sì fi ìdíi rẹ̀ múlẹ̀ pé àwọ́n kàn sí àwọn tí-ó-ní-ìpèníjà-ara) ṣùgbọ́n wọn kò mọ àwọn ẹni tí ó wà síbi ìpàdé.
Adarí ẹgbẹ́ arọ́pò náà sọ̀rọ̀ pé "Ká ní wọ́n gbọ́ ohùn-un wa ni, tí a sì wà níbẹ̀, bóyá ìgbésẹ̀ àti àkóónú náà ò bá má nira tó èyí. Kò sí ìrònú gẹ́gẹ́ bíi onínǹkan".
Àìsí "onínǹkan" yìí jẹ́ ìṣòro kan tí ó wúwo tí ó ń dojúkọ àjọ aṣojú ìjọba tí ó ń lépa láti fi orúkọ èèyàn tí ó tó ẹgbẹẹgbẹ̀rún 200 sílẹ̀.
Kódà, àwọn èèyàn tó ju ẹgbẹ̀rún 700 tí wọ́n ti forúkọ sílẹ̀ kòì tí ì lọ gba káàdì wọn.
Ìrírí yìí náà ń sọ sí i pé ó ṣì yẹ kí ìkéde ìpolongo nípa ìfọ̀rànlọni tí ó wáyé t’ó gbilẹ̀ bíi sánmọ́ntì ṣì máa lọ.
Àwọn èèyàn ṣì lè rí èsì tí wọ́n bá rí i pé àwọn àjọ náà kòì tí ì gbé gbogbo ohun tí wọ́n nílò ṣe, ṣùgbọ́n wọ́n máa lè fọkàn tán ètò náà pẹ̀lú ìfọkànbalẹ̀ pé àwọn aláṣẹ kàn sí gbogbo ará-ìlú, wọ́n á sì ní ìgbàgbọ́ pé gbogbo ìfisùn-un wọn ni wọ́n máa gbọ́.
Ìdènà sí ìforúkọsílẹ̀ àti Ìlò
Ní orílẹ̀-èdèe Nàìjíríà, àwọn tí kò rọ́wọ́ pọ́n lá, àwọn ará ìgbèríko àti àwọn tí-ó-ní-ìpèníjà-ara ní í sábà máa ń rí ìdènà bí wọ́n bá fẹ́ ṣe ìforúkọsílẹ̀.
Gbogbo àwọn tí a bá sọ̀rọ̀ ni wọ́n sọ pé ìlànà ìforúkọsílẹ̀ náà gùn kọjá àlà.
Nígbà tí ó jẹ́ pé, àwọn ọlọ́lá lè sanwó fún àwọn òṣìṣẹ́ ìforúkọsílẹ̀ láti wá bá wọn nílé tàbí kí wọ́n sanwó láti ṣe ohun tí àwọn tí a fọ̀rọ̀ wá lẹ́nu wò pè ní "fífo ìlà", bí ó tilẹ̀ jẹ́ pé àbẹ̀tẹ́lẹ̀ kò bófin mu, àwọn ẹni tí kò lówó máa dúró ní ibùdó ìforúkọsílẹ̀ fún nǹkan bí i wákàtí rẹpẹtẹ sí ọjọ́ púpọ̀.
Òkan lára àwọn tí ó bá wa sọ̀rọ́ ṣe àpèjúwe ìgbésẹ̀ náà gẹ́gẹ́ bí èyí tí ó "nira gidigidi gan-an.
Ó pẹ́, àwọn ibùdó ìforúkọsílẹ̀ sì máa ń rọ́ tìkẹ̀tìkẹ̀ fún òmítímitì èrò. Àwọn èèyàn máa ń tò fún àìmọye ọjọ́ ".
Títò fún gbogbo wákàtí nínú ọjọ́ ní àwọn ibùdó ìforúkọsílẹ̀ lọ́lù púpọ̀ fún àwọn èèyàn tí wọ́n ní láti rin ìrìnàjò láti ibi jínjìn kí wọ́n ó tó dé ibùdó ìforúkọsílẹ̀.
Owó ni ìrìnàjò náà yóò jẹ, èyí sì tún lè mú kí èèyàn tún pa iṣẹ́ jẹ.
Ní àfikún, ìlànà ìforúkọsílẹ̀ náà ń dí ìkópa àwọn ará ìgbèríko tí ó di ẹ̀sìn ìbílẹ̀ẹ wọn mú ṣinṣin lọ́wọ́ nítorí àṣàa wọn kò fàyè gba àwọn ìṣe kan.
Pẹ̀lú àbá àwọn ìjọba láti ṣe àfikún ìṣúná owó, àti mímú kí ìrànlọ́wọ́ ó kárí, ìwádìíi wa fi hàn pé àwọn ìdánimọ̀ abẹ́rọ-ayárabíàṣá-ṣiṣẹ́ wọ̀nyí kòì tíì dé apá ọ̀dọ̀ ọ̀pọ̀ àwọn èèyàn ní ìgbèríko níbi tí wọ́n ti nílò ìrànwọ́.
Ọ̀pọ̀ ibùdó ìforúkọsílẹ̀ wọ̀nyí ni kò ṣe é dé fún àwọn tí-ó-ní-ìpèníjà-ara.
Ọkùnrin afọ́jú kan sọ pé wọ́n fún òun ní fọ́ọ̀mù láti kọ ọ̀rọ̀ alálàyé sóríi rẹ, òun sì ní láti bẹ ẹlòmíràn tí ó ń dúró láti forúkọsílẹ̀ kí ó bá òun kọ ọ́.
Obìnrin kan tí-ó-ní-ìpèníjà-ara náà sọ pé òun tò láti gba káàdì òun láìsí ibi tí òun lè jókòó sí.
Lẹ́yìn tí ó ju wákàtí kan lọ, agbára ẹsẹ̀ òun kò gbé e mọ́, òun sì béèrè fún ìrànlọ́wọ́ ṣùgbọ́n kò sí ẹni tí ó dáhùn nítorí ariwo àwọn èèyàn nínú iyàrá náà.
Ó ní òun ní láti pariwo kí òun tó lè pe àkíyèsí àwọn òṣìṣẹ́.
Akópa nínú ẹgbẹ́ arọ́pò fún àwọn tí-ó-ní-ìpèníjà-ara mìíràn náà sọ ohun tí ó jọ èyí: "àwọn tí wọ́n ń jókòó sórí kẹ̀kẹ́ ayíbìrì á sọ fún-un yín pé 'láti ẹnu ona ni ìrẹ̀wẹ̀sì ti dé bá wa, a sì pẹ̀yìnda', adití á sọ fún-un yín pé ìhùwàsí àwọn òṣìṣẹ́ ìforúkọsílẹ̀ mìíràn kò dára; wọn kì í ní sùúrù tó láti gbọ́ t’èèyàn".
Ẹni yìí sọ ohun tí òun ò bá ṣe bí ó bá jẹ́ pé òun wà nípo àṣẹ:
Àwa ni akúṣẹ̀ẹ́ jù nínú gbogbo akúṣẹ̀ẹ́, nítorí náà mi ò ní fẹ́ kí àwọn èèyàn pààrà lẹ́ẹ̀marùn-ún nítorí pé wọ́n fẹ́ fi orúkọ sílẹ̀.
Mo máa rí i dájú pé àwọn ẹni tí-ó-ní-ìpèníjà-ara ni wọ́n á kọ́kọ́ dá lóhùn nítorí pé mi ò mọ ibi tí wọ́n ti rí owó ọkọ̀...
Mo máa rí i dájú pé nígbàkúùgbà tí ẹni tí-ó-ní-ìpèníjà-ara bá wà ní àyíká, irú ẹni bẹ́ẹ̀ ni a ó kọ́ọ́ dá lóhùn kí wọ́n ba máà tún máa fi owó tí kò tó wọ ọkọ̀ láti padà wá lójoojúmọ́ fún ìforúkọsílẹ̀ náà.
Láfikún, ìrújú wà nípa ti ìdànimọ̀ irúfẹ́ àléébù ara ènìyàn.
Àwọn ìwé ìforúkọsílẹ̀ ń béèrè bí àwọn èèyàn bá ní àléébù lára, ṣùgbọ́n kò fi àyè gbà wọ́n láti kọ irú àléébù tí ó jẹ́.
Káàdì náà fúnra rẹ̀ kò ní ohun atọ́ka kankan nípa àléébù ara, èyí jẹ́ kí ọ̀rọ̀ àìgbọ́raẹniyé yìí kan àwọn ẹ̀dá tí-ó-ní-ìpèníjà-ara tí a fọ̀rọ̀ wá lẹ́nu wò ju kà á-sí-nǹkan.
Fún àpẹẹrẹ, adití kan fi èrò rẹ hàn pé káàdì náà kò sọ fún àwọn èèyàn nípa àléébù ara òun.
Díẹ̀ ló kù kí ọwọ́ọ ṣìkún òfin mú òun ní ibi ojú-àyẹ̀wò àwọn ológun kan nígbà tí àwọn ológun náà fura sí i gẹ́gẹ́ bí ọ̀kan lára ọmọ ẹgbẹ́ẹ Boko Haramu kan nítorí àìlèfèsìi rẹ̀ sí àwọn ìbéèrè tí wọ́n bi í.
Ìwé ìdánimọ̀ pélébée rẹ̀ tí kò ṣàfihàn àléébù ara rẹ̀ kò wúlò ní àsìkò náà.
Ohun tí ó kó o yọ ni ẹnìkan tí ó dá a mọ̀ tí ó ṣàì dédé yọ.
Ìdí tí wọ́n ṣe ń gba àlàyé nípa àléébù ara ẹni àti bí wọ́n ṣe ń lò ó farasin nígbà tí kò bá ti lè hàn lára káàdì fúnra rẹ̀ tàbí tí wọ́n bá fi ẹ̀rọ òǹmọ̀ yà á.
Ní ìparí, a bá ọ̀pọ̀lọpọ̀ àwọn èèyàn tí wọn kòì tí ì rí káàdì ìdánimọ̀ọ wọn gbà lẹ́yìn-in ọ̀pọ̀lọpọ̀ oṣù àti ọdún tí wọ́n ti fi ń dúró.
Obìnrin kan tí ó ti di ẹni aláìnílélórí látàrí ìkọlù àwọn Boko Haramu ti fi orúkọ sílẹ̀ láti ọdún-un 2016 tí ó sì ní àtẹ̀jáde bébà kan lọ́wọ́ gẹ́gẹ́ bí ẹ̀rí; ó ṣì ń dúró de ìdánimọ̀ oníke rẹ̀.
Ẹlòmíràn tí ó di ẹni aláìnílélórí náà sọ fún wa pé ẹ̀rọ ayárabíàṣáa kọ̀m̀pútà kì í ṣiṣẹ́ dáadáa tàbí kí ẹ̀rọ amáwòrán-aṣàfihàn iṣẹ́ daṣẹ́ sílẹ̀ nígbàkúùgbà tí òún bá lọ láti gba káàdì òun.
Àsẹ̀yìnwá àsẹ̀yìnbọ̀, ó pàdánù káàdì SIM rẹ̀, tí ó wá ku bí ìjọba yóò ṣe kàn sí i láti jẹ́ kí ó mọ bí káàdìi rẹ̀ bá ti wà nílẹ̀ fún gbígbà.
Lẹ́yìn ọ̀pọ̀lọpọ̀ oṣù tí ìwádìí ìfọ̀rọ̀wánilẹ́nuwòo wa kásẹ̀ nílẹ̀, NIMC ṣe ìkéde lórí Twitter ní oṣù Ọ̀wàrà ọdún-un 2019 pé orí kọ̀ọ̀kan yóò ní láti san ẹgbẹ̀rún mẹ́ta náírà[ Ní àsìkò ìkọ̀wé (Belu ọdún-un 2019), iye owó náà tó EUR 7.50.] láti ṣe ìsọdọ̀tun káàdì ìdánimọ̀ abẹ́rọ-ayárabíàṣá-ṣiṣẹ́ náà. [ Channels Television. (2019, ọjọ́ 15, oṣù Ọ̀wàrà)].
Inú bí àwọn ọmọ orílẹ̀-èdèe Nàìjíríà bí àjọ NIMC ṣe fi N3,000 sí orí kọ̀ọ̀kan tí ó bá fẹ́ gba ìdánimọ̀ orílẹ̀-èdè tuntun.
Ìpolongo yìí bá ìbínú àwọn ènìyàn pàdé, pàápàá jùlọ àwọn ènìyàn tí wọ́n ti dúró fún àìmọye ọdún tí wọn kò sì tí ì rí káàdì ìdánimọ̀ wọn gbà.
Ìwádìíi wa se àfihàn ọ̀pọ̀lọpọ̀ ọ̀nà tí ètò yìí ti gbà yọ àwọn èèyàn sẹ́yìn, tí owó yìí túbọ̀ dákún ìṣòro yẹn, tí yóó sì tún bùkún àìdọ́gba tó wà nílẹ̀.
Àìgbàṣẹ lọ́wọ́ Àwọn Èèyàn
Àwọn ẹni tí a fọ̀rọ̀ wá lẹ́nu wò ní Nàìjíríà sọ wípé wọn kò fìgbà kan mẹ́nuba ìlànà àṣẹ àwọn èèyàn.
Ẹni tó bá ti f’ẹsẹ̀ tẹ ibi ìfòrúkọsílẹ̀ pẹ́rẹ́n tí fi àṣẹ fún ìjọba, ó sì ti gbà nìyẹn.
Kódà, èròo pé bí èèyàn bá ti lè farahàn ní ibùdó ìforúkọsílẹ̀ túmọ̀ sí gbígbàa rẹ̀ láti gbé ìgbésẹ̀ náà mú kí ọ̀kan nínú àwọn ẹni tí a fọ̀rọ̀ wá lẹ́nu wò rí àlàyé àṣẹ gbígbà yìí gẹ́gẹ́ bí i "ìbéèrè fún àṣẹ pàtàkì" - ọ̀rọ̀ èrò tẹ́lẹ̀ nípa “ìfúni láṣẹ” lójú àwọn akópa jẹ́ kàyéfì àti pé ó fi ẹ̀rín pẹ́rẹ́kẹ́ẹ wọn nítorí wọn kì í sábàá gba àṣẹ kí iṣẹ́ ó tó bẹ̀rẹ̀.
Èrò yìí rí báyìí káàkiri débi pé ẹnikẹ́ni kò sọ ohun mìíràn síwájú sí i nípa rẹ̀.
Àkójọ wa nínú ìwádìí yìí kò ṣe é fi wé àwọn ìṣe àkójọ ọ̀rọ̀ alálàyé aṣàfihàn-nípa-ẹni tí ó kẹ́sẹjárí.
Gbígba àṣẹ jẹ́ ìpele kan tí a mọ̀ sí èyí tí ó ṣe pàtàkì nínú ètò ìdánimọ̀ tí ó bọ̀wọ̀ fún ẹ̀tọ́ àwọn ènìyàn, ó sì gbọdọ̀ wáyé nípa ṣíṣe ìbéèrè fún àṣẹ ẹni tí ẹ fẹ́ forúkọ rẹ̀ sílẹ̀ kí àlàyé nípa wọn ó tó di gbígbà sílẹ̀, pàápàá jùlọ àwọn ohun tí ó ṣe pàtàkì nípa wọn gẹ́gẹ́ bí ẹ̀dá tí ó yàtọ̀ sí ẹlòmíràn.
Bákan náà, àìgbàṣẹ̀ lọ́wọ́ àwọn èèyàn yìí ṣe é so mọ́ "àìsí ìrònú onínǹkan" tí a ṣàpèjúwe rẹ̀ lókè.
Nígbà tí àwọn ètò tí a ṣẹ̀dá fún ìdánimọ̀ àwọn èèyàn bá kùnà láti bọ̀wọ̀ fún ẹ̀tọ́ àwọn èèyàn kí ó sì jẹ́ kí wọ́n ṣe ìpinnu nípa ọ̀rọ̀ alálàyé nípa ara wọn, ó máa kó bá ìbáṣepọ̀ ìfọkàntán tí ó wà láàárín àwọn èèyàn àti ìjọba, yóò sì dènà èrò àjọni.
Ìdáàbòbò Ọ̀rọ̀-Alálàyé-afẹ̀ríhàn-nípa-ẹni
Ètòo káàdì ìdánimọ̀ abẹ́rọ-ayárabíàṣá-ṣiṣẹ́ Nàìjíríà yóò jẹ́ lílò ní àwọn àjọ ìjọba àti àwọn iléeṣẹ́ aládàáni.
Àwọn atanilólobó pàtàkì sọ fún wa pé ọ̀rọ̀ alálàyé-aṣàfihàn nípa àwọn èèyàn ti di ohun à ń pín ká láìgbàṣẹ, láì yọ ti títa ọ̀rọ̀ alálàyé-aṣàfihàn nípa àwọn èèyàn láàárín àwọn àjọ ìjọba, ìdásílẹ̀ ìṣúná owó, àwọn iléeṣẹ́ ẹlẹ́rọ-ìbánisọ̀rọ̀ àti àwọn apolówó-ọjà ẹnìkẹ́ta.
Ẹnìkan lára àwọn tí a fọ̀rọ̀ wá lẹ́nu wò sọ pé "Bẹ́ẹ̀ ni, àwọn ilé ìfowópamọ́sí ní ọ̀rọ̀ alálàyé-aṣàfihàn nípaà mi... àwọn Àjọ tó ń ṣàkóso Èbúté Omi ní orílẹ̀-èdèe Nàìjíríà náà ń rí ọ̀rọ̀ alálàyé-aṣàfihàn nípa wa".
Ọ̀pọ̀ àwọn akópa nínú ẹgbẹ́ arọ́pò ni wọ́n gbà pé ọ̀rọ̀ alálàyé-aṣàfihàn nípa àwọn kò pamọ́ lọ́wọ́ ìjọba àti ẹ̀ka aládàání, ṣùgbọ́n wọ́n ṣì ń fún wọn nítorí wọn kò ní ọ̀nà mìíràn.
Ìwà ọ̀daràn lórí ayélujára tí ó ń gbalẹ̀ bíi ṣẹ́lẹ̀rú ní orílẹ̀-èdèe Nàìjíríà ti jẹ́ kí ọ̀pọ̀lọpọ̀ ní ìdánilójú pé àwọn òṣìṣẹ́ ilé ìfowópamọ́sí ń fún àwọn olè ní àyè láti rí ọ̀rọ̀ alálàyé-aṣàfihànan àwọn oníbàáràa wọn.
Akópa nínú ẹgbẹ́ arọ́pò kan ní "Mo lérò pé ẹ̀rù pé wọ́n lè pín àwọn àkójọ ọ̀rọ̀ alálàyé-afẹ̀ríhàn nípa ẹni yìí wà nítorí ọ̀rọ̀ ìwà ọ̀daràn orí ayélujára ní orílẹ̀-èdèe Nàìjíríà kò bá ti máà yọrí sí rere bí kì í bá ṣe tí àwọn èèyàn lábẹ́lé (òṣìṣẹ́ ilé-ìfowópamọ́sí) tí ó ń fọwọ́sowọ́pọ̀ pẹ̀lú àwọn ọ̀daràn".
Síbẹ̀, àwọn òṣìṣẹ́ àjọ ẹgbẹ́ àwùjọ sọ fún wa pé ìdáàbòbò ọ̀rọ̀ alálàyé-aṣàfihàn nípa ẹni kì í ṣe ohun tí ó jẹ́ bàbàrà lójú àwọn èèyàn.
Nítorí ìṣẹ́ tí ó pọ̀ nínú ìlú, ohun tí ìjọba fẹ́ fi ọ̀rọ̀ alálàyé-aṣàfihànan nípa àwọn ará ìlú ṣe kò kàn wọ́n.
Ohun tí ó kàn wọ́n ni bí wọ́n ṣe fẹ́ gbáyé tí wọn yóò sì lè pèsè fún ìdílée wọn, ọ̀rọ̀ àṣìírí jẹ́ ohun tí ọ̀pọ̀lọpọ̀ kò kà sí.
Gẹ́gẹ́ bí atanilólobó kan ṣe sọ, "[ìjọba ń] gba [ọ̀rọ̀ alálàyé-aṣàfihànan nípa ẹni] nítorí pé ẹnikẹ́ni kò sọ̀rọ̀ nípa òfin ààbò.
Àwọn ẹgbẹ́ arọ́pò tí ó ní àwọn ẹni tí wọ́n ti di aláìnílélórí ṣe àfihàn àkójọpọ̀ ẹ̀mí ìmoore fún ìrànlọ́wọ́ àti àǹfààní tí ó ti ipasẹ̀ níní àwọn káàdì ìdánimọ̀ abẹ́rọ-ayárabíàṣá-ṣiṣẹ́ wọ̀nyí àti èrò ọkàn-an wọn nípa ìtọ́jú àṣírí àti ìdí fún ọ̀rọ̀ alálàyé-aṣàfihànan nípa ẹni gbígbà tí ìjọba àti Ètò Oúnjẹ Àgbáyé ń ṣe.
Obìnrin kan sọ pé, "Mi ò mọ ohun tí wọ́n fi ń ṣe pàtó.
Ṣùgbọ́n nígbà mìíràn, ẹ̀rù máa ń bà mí pé bóyá wọ́n ń fi orúkọ mi tàbí àwòrán mi ṣe ohun búburú, ṣùgbọ́n mo máa ń gbàdúrà sí Ọlọ́run fún ààbò".
Àyàtúnyà àwòrán (bóyá fún ìdí tí ó yàtọ̀ sí ìlò fún ìdánimọ̀ abẹ́rọ-ayárabíàṣá-ṣiṣẹ́) náà jẹ́ ohun kan tí ó ń gbé wọn lọ́kàn gidi.
Àwọn méjì mìíràn nínú ẹgbẹ́ arọ́pò náà ṣe àròyé nípa àwọn èèyàn tí wọn ń ya àwòrán wọn lójoojúmọ́ láìmú àwọn ìlérí wọn ṣẹ:
Àwọn àwòrán tí wọ́n ń yà ti máa ń pọ̀ jù, wọ́n sì máa ń sọ pé àwọ́n máa kọ́ wa ní àwọn iṣẹ́ ọwọ́ lóríṣìíríṣi tí àwọn á sì dá wa lókoòwò lẹ́yìn tí àwọn bá ti yá àwọn àwòrán náà.
Ṣùgbọ́n, lẹ́yìn tí wọ́n bá ti ya àwọn àwòrán náà tán, wọ́n máa kó àwọn ọ̀rọ̀ọ wọn jẹ, tí wọn ò sì ní kọ́ wa ní àwọn iṣẹ́ ọwọ́ tí wọ́n ṣe ìlérí láti kọ́ wa mọ́.
Ìrírí àwọn ènìyàn wọ̀nyí pẹ̀lú àkójọ ọ̀rọ̀ alálàyé-aṣàfihànan nípa wọn, pàápàá àwòrán-an wọn lọ́wọ́ àwọn alágbára bí i ìjọba Nàìjíríà àti Àwọn Elétò Oúnjẹ Àgbáyé ti pe àkíyèsí olúkúlùkù sí ti ọ̀rọ̀ alálàyé-aṣàfihànan-nípa-ara-ẹni, pàápàá jùlọ láàárín àwùjọ àwọn tí ó lè ní ìpalára.
Nígbà tí orí máa bá wọn ṣe, Àjọ tí ó ń ṣàkóso Ìdàgbàsókè àlàyé nípa ìmọ̀-ẹ̀rọ ní orílẹ̀-èdèe Nàìjíríà bẹ̀rẹ̀ sí í ṣe àmúlò òfin Ìdáàbòbò Ọ̀rọ̀ Alálàyé-afẹ̀ríhàn-nípa-ẹni ní orílẹ̀-èdè Nàìjíríà ní oṣù kìíní ọdún-un 2019.
Gẹ́gẹ́ bí a ti ṣe rí ti àwọn òfin tuntun fún ìdáàbòbò ọ̀rọ̀ alálàyè nípa àwọn èèyàn ní àwọn apá ibòmíràn ní àgbáyé, [ Fún àpẹẹrẹ, Àyọkà Àgbéyẹ̀wò Thailand ti ìṣòfin GDPR.] òfin yìí ṣe àmúlò lára àwọn òfin Ìdáàbòbò Ọ̀rọ̀-alálàyé-aṣàfihànan-nípa-ẹni ti Ìṣọ̀kan Europe.
Ní orílẹ̀-èdè tí ó ní ìṣòro ìdáàbòbò àwọn ohun tó wà lórí-ẹ̀rọ ayárabíàṣá, níbi tí wọ́n ti ń pín ọ̀rọ̀ alálàyè-aṣàfihàn àwọn èèyàn láìgba àṣẹ lọ́wọ́ọ wọn, ẹ̀kọ́ ìwé àti ìmúṣẹ nìkan ló lè mú àṣeyọrí wá.
Àwọn Àjọ Ẹgbẹ́ Àwùjọ
Àìnífẹ̀ẹ́ sí ọ̀ràn ìwé ìdánimọ̀ pélébé abẹ́rọ-ayárabíàṣá-ṣiṣẹ́, àti torí gbogbo ènìyàn ń ṣe bẹ́ẹ̀ kí èmi náà ó ṣe àfarawé, kò mú ìjà fún ẹ̀tọ́ níbi ti ìdánimọ̀ abẹ́rọ-ayárabíàṣá-ṣiṣẹ́ rọrùn.
Àjọ ẹgbẹ́ àwùjọ Nàìjíríà kéré, kò sì sí owó níbẹ̀. Ó nira fún àwọn iléeṣẹ́ láti gbé àwọn ọ̀rọ̀ ìlú mìíràn wò, nígbà tí àwọn tó wà nílẹ̀ tí ó jẹ́ àwọn ìṣòro tí ń kojú àwọn ènìyàn lójoojúmọ́ bí i ìṣẹ́.
Nínú ìjíròrò pẹ̀lú àwọn aṣojú àjọ ẹgbẹ́ àwùjọ nínú ẹgbẹ́ arọ́pò kan, akópa kan ṣe ìsọníṣókí ìṣòro náà:
Mo lérò pé ó yẹ kí àwa náà máa kópa nínú ọ̀rọ̀ yìí, ṣùgbọ́n òótọ́ ibẹ̀ ni pé a kò kópa nítorí àìtó ohun èlò.
Ní tèmi, kì í ṣe nípa fífẹ́ láti di ohun gbogbo fún ẹ̀dá ọmọ ènìyàn gbogbo; a kò ní agbára láti jẹ́ ohun gbogbo fún ẹ̀dá ọmọnìyàn gbogbo.
Àwọn ìpèníjà wọ̀nyí ń mú kí àwọn iléeṣẹ́ tó ń rí sí ẹ̀tọ́ ẹni lórí ẹ̀rọ ayárabíàṣá ó dá ẹrù iṣẹ́ bíbéèrè fún àyípadà lọ́wọ́ ìjọba alágbára gbé.
Paradigm Initiative, iléeṣẹ́ tí ó ń ṣe òfíntótó sí ẹ̀tọ́ ẹni lórí ẹ̀rọ ayárabíàṣá ti ń kópa ribiribi ní ti ọ̀ràn ìdánimọ̀ abẹ́rọ-ayárabíàṣá-ṣiṣẹ́ láti ìgbà àjùmọ̀ṣe MasterCard pẹ̀lú ìjọba.
Ọ̀kan lára àwọn aṣojú àjọ ẹgbẹ́ àwùjọ tí a fọ̀rọ̀ wá lẹ́nu wò jábọ̀ pé:
Àjọ ẹgbẹ́ àwùjọ ní tìkára wọ́n kò tóbi tó láti kojú ìjọba, bí ó tilẹ̀ jẹ́ pé Paradigm Initiative ti léwájú nínú akitiyan yẹn, a kòì tí ì rí kí àwọn iléeṣẹ́ mìíràn ní ẹ̀ka àjọ ẹgbẹ́ àwùjọ Gòláyátì ó gbárùkù ti ara wọn kí ó lè ba lapa tí ó lákaakì sí i.
Iléeṣẹ́ kékeré kan ṣoṣo ni ó ń kojú Gòláyátì yìí.
Kò sí ṣíṣe kò sí àìṣe, kò ju kí a hùmọ̀ àwọn ọ̀rọ̀ kan sílẹ̀.
Wọ́n lè jàre ẹni ní ilé-ẹjọ́ — wọ́n ní gbogbo ohun àmúṣagbára – tí wọn kò bá fẹ́ pèsè àlàyé yẹn.
Síbẹ̀, Paradigm Initiative ṣe ìkéde nípa ewu tí ó wà níbẹ̀ bí àwọn iléeṣẹ́ òkèèrè bá ń rí àyè sí ìṣúra-ọ̀rọ̀- alálàyé-afẹ̀ríhàn nípa ẹni tí ó wà níkàáwọ́-ọ NIMC, ó sì ti jà fún ìwé àbádòfin òfin Òmìnira àti Ẹ̀tọ́-ẹni lórí ẹ̀rọ-ayárabíàṣá, tí wọn kò tí ì bu ọwọ́ lù.
Ìkádìí àti Ìgbaninímọ̀ràn
Lẹ́yìn tí a ti rí ipò àdánidá tí àjọ ẹgbẹ́ àwùjọ wà ní orílẹ̀-èdèe Nàìjíríà, ó máa dára láti rí àwọn iléeṣẹ́ ńláńlá nílẹ̀ yìí àti ní ilẹ̀ òkèèrè, pẹ̀lú àwọn alágbàwí àti àwọn olùdókoòwò tí wọ́n máa náwó sí ìgbéǹde onírúurú àwọn àjọ ẹgbẹ́ àwùjọ tí kì í ṣe ti ìjọba nínú ìlú yìí.
Ìyàtọ̀ lè wáyé nípa ṣíṣe àtìlẹyìn fún irú àwọn àjọ ẹgbẹ́ àwùjọ yìí nípa níní òye bí ọ̀rọ̀ ìdánimọ̀ abẹ́rọ-ayárabíàṣá-ṣiṣẹ́ ṣe kàn wọ́n àti ìdí tí ó fi ṣe pàtàkì fún àwọn èèyàn tí wọ́n ń ṣiṣẹ́ sìn leè yí nǹkan padà, ṣùgbọ́n àwọn ẹgbẹ́ yìí náà nílò owó àti àwọn òṣìṣẹ́ t’ó kájú òṣùwọ̀n tí yóò mú ìmọ̀ nípa ìdánimọ̀ abẹ́rọ-ayárabíàṣá-ṣiṣẹ́ wọ inú iṣẹ́-ẹ wọn.
Àtìlẹyìn yìí lè ṣẹ̀dá ọ̀wọ́ àwọn ajìjàǹgbara àti àwọn iléeṣẹ́ tí wọ́n ń ṣiṣẹ́ lójúnàa ọ̀rọ̀ àṣẹ gbígbà àti ìdáàbòbò ọ̀rọ̀ alálàyé-aṣàfihàn nípa ẹni láti foríkorí fikùnlukùn pẹ̀lú Paradigm Initiative gẹ́gẹ́ bí aṣáájúu wọn, èyí á ró iṣẹ́ tó ti wà nílẹ̀ tẹ́lẹ̀ lágbára, yóó sì lè fúngun mọ́ ìjọba lọ́nà tí iléeṣẹ́ kan ṣoṣo ò leè gbà ṣẹ é.
Ọ̀pọ̀lọpọ̀ àwọn ọ̀rọ̀ tó jẹ́ bàbàrà tí a rí ní orílẹ̀-èdèe Nàìjíríà jẹ mọ́ ti ìráyè àti àlàyé-ọ̀rọ̀ ní ẹ̀kúnrẹ́rẹ́.
Èròńgbà ìjọba Nàìjíríà láti ṣe àfikún ètò ìṣúná owó kò leè wá sí ìmúṣẹ nígbà tí ọ̀gọ̀rọ̀ àwọn agbègbè tí wọ́n fẹ́ kí wọ́n jẹ̀gbádùn àwọn mùdùnmúdùn wọ̀nyí ṣì ń dojúkọ ìdènà sí ìforúkọsílẹ̀.
Àwọn ète àgbàwí lè ṣe àfihàn ohun tí àwọn ènìyán nílò ní àwùjọ, láti orí àwọn èèyàn tí ìṣẹ́ ń bá fínra títí dé ọ̀dọ̀ àwọn tí-ó-ní-ìpèníjà-ara.
Kíkojú owó ìsọdọ̀tun àti àwọn ìnáwó mìíràn tí ó rọ̀ mọ́ ìforúkọsílẹ̀ ni ó máa jẹ́ gbóògì fún àwọn ọmọ Nàìjíríà tí wọn kò fi bẹ́ẹ̀ lówó lọ́wọ́.
Àwọn ibùdó ìforúkọsílẹ̀ tí ó ṣe é dé fún àwọn tí-ó-ní-ìpèníjà-ara àti àwọn ará ìgbèríko, gbogbo rẹ̀ jùlọ ti àwọn obìnrin tí àṣà kò gbà láyè láti tò sí iwájú tàbí ẹ̀yìn ọkùnrin, pọn dandan bí wọ́n bá fẹ́ kí ìforúkọsílẹ̀ náà ó kárí jákèjádò ìlú.
Lákòótán, iṣẹ́ Paradigm Initiative lórí ìwé àbádòfin òfin tó ń de ẹ̀tọ́ àti òmìnira lórí ẹ̀rọ-ayárabíàṣá ṣe kókó.
Ìdókoòwò-kídókoòwò tí ó bá fẹ́ ṣe ìmúdára ìdánimọ̀ abẹ́rọ-ayárabíàṣá-ṣiṣẹ́ gbọdọ̀ mú ìdáàbòbò ọ̀rọ̀ alálàyé-aṣàfihàn nípa àwọn èèyàn ní ọ̀kúnkúndùn kí ó sì ṣe ìmúdájú ètọ́ àwọn ọmọ Nàìjíríà.
---‘Boca de Rua': Ìwé ìròyìn ilè brazil láti ọwọ́ àwọn ènìyàn tí ó ń gbé ní ojú òpópónà
Lẹ́yìn ọdún 19, Boca ṣì ń ròyìn nípa àwọn olùgbé títì
Marcos Scher ń ta ìwé ìròyìn náà nínú ìdádúró iná adarí ọkọ̀ kí àjákálẹ́ àrùn ó tó bẹ̀rẹ̀. Àwòrán: Charlotte Dafol/ a gba àṣẹ kí a tó lò ó
Ní ọdún mọ́kàndínlógún sẹ́yìn ní Porto Alegre, ní gúúsù orílẹ̀-èdè Brazil, ìwé ìròyìn kan tí àgbáríjọ àwọn tí wọn ń sun ìta àdúgbò ẹsẹ̀kùkú náà bẹ̀rẹ̀ iṣẹ́ ìròyìn títẹ̀ jáde.
Boca de Rua (Ẹnu Asùnta, tí a tún mọ̀ sí ìwé ìròyìn Boca) jẹ́ ọgbọ́n orí ọ̀wọ́ àwọn akọ̀ròyìn kan láti pèsè ọ̀nà tí àwọn asùnta àdúgbò yìí fi lè máa fi sọ̀rọ̀ fún ara wọn.
Ní ọdún 2000 ni wọ́n bẹ̀rẹ̀ iṣẹ́ àkànṣe yìí, lẹ́yìn ọdún kan lásìkò ìpàdé àkọ́kọ́ Ẹgbẹ́ Àwùjọ Àgbáyé, ni wọ́n ṣe ìfilọ́lẹ̀ àkọ́kọ́já ewé rẹ̀.
Ní òní, ìwé ìròyìn yìí nìkan ni ó jẹ́ ọmọ ẹgbẹ́ Àwọn Ìwé Ìròyìn Ẹsẹ̀kùkú Àgbáyé (INSP) tí àwọn ẹni tí ó ń sùnta ń ṣe jáde.
Àwọn asùnta wọ̀nyí tìkara wọn ni ó pilẹ̀ àwọn ọgbọ́n ìkọ̀tàn, ìfọ̀rọ̀wánilẹ́nuwò àti ti ìbéèrè.
Àwọn akọ̀rọ̀yìn méjì kan tí wọ́n ti ń tì kín àwọn asùnta wọ̀nyí lẹ́yìn láti ìgbà tí iṣẹ́ àkànṣe náà ti bẹ̀rẹ̀ ni wọ́n máa ń ṣe gbogbo àwọn àtẹ̀jáde tuntun.
Ọ̀wọ́ àwọn afínúfẹ́dọ̀ṣiṣẹ́ kan náà máa ń ṣe àtìlẹyìn nípa gbígba ohùn ìpàdé sílẹ̀, níní àwọn ajábọ̀ ìrọ̀yìn níran àwọn ohun tí ó ṣe kókó àti kíkọ ohùn tí a ká sílẹ̀ ní ọ̀rọ̀ sórí èrọ-ayárabíàṣá.
Ìgbàdégbà oṣù mẹ́tamẹ́ta ni ìwé ìròyìn náà ń jẹ́ títẹ̀ jáde.
Àwọn ibi tí Boca na ìyẹ́ dé bèrè lórí ìfìyàjẹ tàbí ìjìyà àwọn tí wọ́n wà ní àárín ojú pópó títí kan àwọn ìròyìn rere mìíràn.
Láàárin oṣù méta, òwọ́ yìí, pinnu àwon ohun tí wọn yóò kọ nípa rẹ̀, wọ́n jáde lọ sí oko ìwádìí, wọ́n fi ọ̀rọ̀ wá àwọn ènìyàn lẹ́nu wò, wọ́n ya àwòrán, wọ́n sì kó àwọn ẹ̀rí jọ fún àwọn ìròyìn wọn.
Àwọn ọmọ ẹgbẹ́ jáde lọ́pọ̀ yanturu fún iṣẹ́ yìí, ó fẹ́rẹ̀ẹ́ tó ènìyàn 50 tí wọn ń ṣiṣẹ́ lórí àtẹ̀jáde kọ̀ọ̀kan ní àpapọ̀ lórí ìwé ìròyìn ẹlẹ́ẹ̀mẹrin lọ́dún yìí.
Lẹ́yìn tí wọ́n bá tẹ ìwé ìròyìn náà jáde tán, àwọn ọmọ ẹgbẹ́ yóò gbá ìpín láti lọ tà ní àárín àdúgbò Porto Alegre, tí èrè yóò sì lọ sí ọ̀dọ̀ àwọn akọ̀ròyìn/atàwé-ìròyìn.
Àtẹ̀jádè yìí tún máa ń rí ìgbọ̀wọ́ láti ọ̀dọ̀ àwọn olólùfẹ́ ìwé ìròyìn yìí, ọ̀pọ̀ nínú wọn ni kò fẹ́ kí orúkọ wọn ó di mímọ̀.
Rosina Duarte, ọ̀kan nínú àwọn tí wọ́n ń ṣẹ̀dá Boca de Rua àti Ilé-ṣẹ́ tí-kìí-ṣe-ti-ìjọba ALICE (Àjọ òfẹ́ fún ètò ìgbéròyìnsíta, ijọ́mọìlú àti ètò ẹ̀kọ́-ìwé) èyí tí ìwé ìròyìn yìí so mọ́ sọ pé ohun tí àwọ́n gbà lérò tẹ́lẹ̀ ni “láti fi ohùn fún àwọn tí ko ní ohùn”.
Ó sọ wí pé, lẹ́yìn èyí ni àwọ́n ṣẹ̀ṣẹ̀ wá rí i pé ìlérò lásánlàsàn ni, nítorí kò sí ìgbà tí àwọn ènìyàn kì í fọhùn, àwùjọ ló kàn kọ̀ láti tẹ́tí sí wọn.
Nínú ìfọ̀rọ̀wánilẹ́nuwò orí ẹ̀rọ-ìbánisọ̀rọ̀ pẹ̀lú Ohùn Àgbáyé, Rosina sọ pé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Nígbà tí a bẹ̀rẹ̀, a maá ń lo àwọn ọ̀rọ̀ tí ó lẹ́wà gan-an ni, èyí tí ó mú kí ọ̀pọ̀lọpọ̀ àwọn ènìyàn abẹ́lé ó maa  hu ìwà yíyin ẹni láìgba tẹni ọ̀hún” bi mo ṣe lè pè é nìyẹn, tí í ṣe ọ̀nà tí yóò jẹ́ ìrànlọ́wọ́ fún wọn.
Ṣùgbọ́n a rí i pé àwa ni ó yẹ kí a di ọ̀mọ̀wẹ́ èdè àmúlò àwùjọ wọn.
Wọn kò ní ìmọ̀-mọ̀-ọ́n-kọ mọ̀-ọ́n-kọ̀ bẹ́ẹ̀ ni àwa náà kò sì ní òye ìgbéayé àwọn tí wọ́n ń gbé ní títì rárá.
Catarina àti Daniel wọ aṣọ ìbomúbẹnu tí ó ní àmì ìdámọ̀ Boca lára | Àwòrán: Luiz Abreu / a gba àṣẹ kí a tó lò ó
Èrò àwọn akọ̀ròyìn yìí ní ìbẹ̀rẹ̀pẹ̀pẹ̀ ni láti ṣe ìdásílẹ̀ ètò orí rédíò tí wọn yóò sì darí afẹ́fẹ́ ètò náà sórí àwọn gbohùngbohùn tí wọn yóò gbé sí orí àwọn òpó iná ẹ̀bà títì ní àárín ìgboro.
Ṣùgbón nígbà tí wọ́n bá ọ̀wọ́ àwọn ènìyàn kan tí wọn kò tilẹ̀ nílé lórí sọ̀rọ̀, wọ́n ranrí pé àwọn kò fẹ́, ariwo: “A fẹ́ ìwé ìròyìn tí yóò máa sọ nípa wa” ni wọ́n ń pa.
Rosina sọ pé èrò yìí kọ́kọ́ kọ òun lóminú, ṣùgbọ́n ó padà bùṣe gàdà.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Nígbà tí wọ́n sọ pé àwọn fẹ́ ìwé ìròyìn, a bẹ̀rẹ̀ sí ní wá owó kiri, bí ó tilẹ̀ jẹ́ pé inú òkùnkùn ni a wà tí a kò sì mọ ohun tí a ó gbámú ṣe.
Sùgbọ́n èyí padà dópin lọ́jọ́ kan: pẹ̀lú bí a ṣe ròyìn ohun tí ó ń lọ ní ojú pópó, wọ́n bẹ̀rẹ̀ sí ní gbé ìròyìn yìí kiri.
Bí wọ́n bá sì ti mọ̀ nípa rẹ̀, ọ̀nà à á gbà di lílà fúnra rẹ̀ nìyẹn.
Ìdí ni pé gbogbo ìgbà ni a máa ń ṣiṣẹ́ lórí ìròyìn.
Àwọn kan ń ṣe é láì fi-igbá-kan-bọ-ìkan-nínú, àwọn kan kò sì náání òtítọ́, ṣùgbọ́n à ń ṣe é.
Nígbà tí ó yá, ìwé ìròyìn yìí di ohun tí a lè pè ní ẹgbẹ́ àwùjọ.
Ẹgbẹ́ náà ń pàdé lọ́sọ̀ọ̀ọ̀sẹ̀ láti jíròrò lórí ìbèèrè fún ẹ̀tọ́ àti àwọn ọ̀nà tí wọ́n lè gbà ran àwọn ọmọ ẹgbẹ́ lọ́wọ́.
Wọ́n tilẹ̀ so pọ̀ mọ́ oríṣìíríṣìí ẹgbẹ́ bí i Movimento Nacional da População de Rua (Àgbáríjọ àwọn ènìyàn ojú u títì lórílẹ̀-èdè) àti Amada Massa (Loving Dough) ilé-iṣẹ́ adínkàrà tí èròǹgbà rẹ jé láti sọ àwọn tí wọ́n ti pẹ́ ní  àdúgbo esẹ̀kùkú Porto Alegre di òmìnira ara wọn.
Ní ìbàmu pẹ̀lú àkóónú ìwé ìròyìn náà, Rosina sọ pé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ó fara jọ ìyà ni kì í ṣe ìyà, ó fojú jọ ìṣòro ni kì í ṣe ìṣoro.
A ti ṣàwárí ayọ̀ yìí, ìtakò yìí, nínú rẹ̀ bẹ́ẹ̀ ni a mọ rírì agbára dáradára tí kò jẹ́ kí ó kú, kì í ṣe pé ti àìkú rẹ̀ nìkan bíkò ṣe mímú ìrètí, ayọ̀ àti àwọn ohun mìíràn tí ó ti wà pẹ̀lú rẹ̀ wà láàyè.
Ohùn láti àdúgbò ẹsẹ̀kùkú
Nínú ìfọ̀rọ̀wánilẹ́nuwò orí ẹ̀rọ-ìbánisọ̀rọ̀ pẹ̀lú Ohùn Àgbáyé, Elisângela Escalante, tí ó dara pọ̀ mọ́ ẹgbẹ́ náà ní ọdún mẹ́fà sẹ́yìn nígbà tí òun náà ń sun ìta tẹnumọ́ ipa tí ìwé ìròyìn náà ti kó nínú ayé òun.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Mẹ́wàá ṣẹlẹ̀ sí mi láti ara ìwé ìròyìn yìí.
Òhun ni kò jẹ́ kí n sun ìta mọ́.
Ìdí ni pé ìta ni mò ń sùn fún odidi ọdún mẹ́ta àti ààbọ̀, mi ò sì sun ìta mọ́ lẹ́yin bí oṣù mélòó kan tí mo dara pọ̀ mọ́ ìwé ìròyìn yìí.
Mo bẹ̀rẹ̀ sí ní fi owó pamọ́ láti gba ilé tí èmi náà yóò máa gbé.
Tẹ́lẹ̀, mi ò ní ọ̀nà ìpawówọlé kankan, ọkọ mi ni mo máa ń wojú rẹ̀ fún ohun gbogbo.
Ó yí ayé mi padà torí èmi pẹ̀lú fẹ́ ní owó ti ara mi.
Ojúewé ìta ìtẹ̀jáde tí ó ṣe àgbéyẹ̀wò ìpèníjà tí ó ń kojú àwọn ìyá tí ó ń gbé ní títì.
Àwòrán: Agência ALICE/Boca de Rua, a gba àṣẹ kí a tó lò ó.
Elisângela rántí ọ̀kan pàtó nínú àwọn àtẹ̀jáde ìgbàdégbà wọn èyí tí àkọ́lé òke rẹ̀ jẹ́: “Kí ló dé tí a ò le jẹ́ ìyá?
Àtẹ̀jáde yìí sọ̀rọ̀ lórí ìṣòro tí àwọn obìnrin tí ó ń  tọ́ ọmọ ní ojú òpópónà ń kojú.
Elisângela sọ pé: Nígbà tí a ń ṣe èyí lọ́wọ́ àwọn tí wọ́n jẹ́ ìyá nínú àwọn ọmọ ẹgbẹ́ gbìyànjú láti kàn sí àwọn ọmọ wọn tí wọn kò bá sọ̀rọ̀ láti àìmọye ọdún sẹ́yìn.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Mo lérò wí pé òtítọ́ ni ohun tí a sọ [ìyẹn nínú ìwé ìròyìn].
Ó jẹ́ ìrírí àti ohun tí à ń là kọjá ní àárín àwùjọ.
Bí kò bá sí Boca, kò bá tí sí ọ̀nà mìíràn tí n ó gbé èyí gbà tí ọ̀pọ̀ ènìyàn ó sì gbọ́ mi tó báyìí.
Pẹ̀lú rẹ̀ mo jẹ ọ̀pọ̀ àǹfààní, mo sì ṣe ìrànlọ́wọ́ fún ọ̀pọ̀ ènìyàn bákan náà.
Fún ìgbà àkọ́kọ́ nínú ìtan, ìwé ìròyìn yìí di èyí tí a kò le tà ní àárín àdúgbò látàrí àjàkálẹ̀ àrùn COVID-19.
Nínú akitiyan láti ṣe ìgbésókè sí owó tí ó ń wọlé fún àwọn ajábọ̀ ìròyìn, Boca de Rua ti gbé aṣọ tuntun wọ̀, ó ti bọ́ sórí ẹ̀rọ ìgbàlódé fún kíkà lórí ẹ̀rọ ayélujára.
Pẹ̀lú ìdáwójọ iye òwó tí ó tó 20BRL owó ilẹ̀ Brazil (tí ó ń lọ bi 3.75 owó dọ́là ilẹ̀ America) ní osù mẹ́tamẹ́ta àwọn ọ̀nkàwé máa ń rí àyè ka àgbéjáde Boca tuntun náà, tí ó fi mọ́ ti tẹ́lẹ̀ àti àwọn nǹkan mìíran.
Ohun tí ó ṣe pàtàkì jù fún àwọn aládàásí àti àwọn ajábọ̀ ìròyìn ni pé ohùn àwọn tí ó fi títì ṣe ibùgbé ń di gbígbọ́ ketekete síbẹ̀ ní àsìkò àjàkálẹ̀ àrùn yìí.
Nínú ìtàkùrọ̀sọ orí ẹ̀rọ-ìbánisọ̀rọ̀ nípa ohun tí ó rí sí ìwé ìròyìn náà, Marcos Sher, ọmọ ọdún 13 tí ó jẹ́ ògbóntarìgì Boca sọ báyìí pé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ní tèmi ó dára, ó dára gidi ni.
Ẹ̀yín náà rí i pé èmí náà kò gbé e tì, àbí irọ́ ni mo pa?
Nígbà mìíràn mo máa ń pa á tì, ṣùgbọ́n mà á tún bẹ̀rẹ̀ rẹ̀ padà níbi tí mo fi tì sí.
Ní tèmi, ìwé ìròyìn yìí jẹ́ ọ̀nà láti bọ́ kúrò nínú oògùn olóró gbígbé ó sì dá mi padà sí ẹnu iṣẹ́.
Ó dára nítorí pé ènìyàn ń rí nǹkan ṣe tí ènìyàn bá kúrò nílé.
Rírí nǹkan máa ṣe bí iṣẹ́ ṣe pàtàkì sími púpọ̀.
Ìfiyèsí olóòtú: Talita Fernandes ń ṣiṣẹ́ pẹ̀lú ìwé ìròyìn Boca de Rua (Porto Alegre, Rio Grande do Sul) ó sì kọ àpilẹ̀kọ kan “Ojú títì, ọ̀rọ̀-orúkọ ti ìwà obìnrin: àwọn obìnrin nínú ìgbésẹ̀ àti ìjà-fún-ẹ̀tọ́ sí ti ara ní ìlú”, láti ọwọ́ Ifásitì Ìjọba Àpapọ̀ Rio Grande do Sul (UFRGS).
---Àwọn ìdílé l’órílẹ̀-èdè Kenya fi ara kááṣá látàrí ipa ìfọjọ́-kún ilé-ìwé tí ó wà ní títì pa
Kenya tí pa ẹ̀kọ́-ìwé kíkọ́ tì, àlàkalè wọ́n báyìí nílò ìṣàmúlò ẹ̀rọ-ìgbàlódé tí ọ̀pọ̀ kò ní àǹfààní sí.
Ọ̀rọ̀ Olóòtú: Àgbéjádè yìí jẹ́ àjùmọkọ aládàásí Ohùn Àgbááyé Bonface Witaba, aládàásí àlejò Sri Ranjini Mei Hua, aṣèwádìí àti òǹkọ̀wé láti Singapore.
Ní oṣù Èrèlé, ìjọba ilẹ̀ Kenya kéde àfàró àwọn ilé-ìwé ilẹ̀ náà gẹ́gẹ́ bí ọ̀kan nínú àwọn ọ̀nà láti dẹ́kun ìtànkálẹ̀ àrùn COVID-19.
Ìkéde yìí da àwọn àlàkálẹ̀ ẹ̀kọ́ ní àwọn ilé-iwé ilẹ̀ náà rú, léyìí tí ó ṣe àkóbá fún ẹgbẹẹgbẹ̀rún 18 àwọn akẹ́kọ̀ọ́ jákèjádò orílẹ̀-èdè náà.
Ó gbégi dínà ìtẹ̀síwájú sísọ ètò-ẹ̀kọ́ di tọ́rọ́ fọ́n kálé, ìdọ́gba àti ètò-ẹ̀kọ́ tó mọ́nyánlórí gẹ́gẹ́ bí ó ṣe wà nínú Àgbéṣe 4 ti Ìgbéró Ìlépa Ìdàgbàsókè Àjọ Ìsọ̀kan Àgbáyé.
Lára àwọn ìgbìyànjú wọn láti rí i pé ẹ̀kọ́kíkọ́ ń tẹ̀síwájú bí wọ́n ṣe ń dáàbò bo ìlera, ìgbéláìléwu, àti ìgbáyégbádùn àwọn akẹ́kọ̀ọ́ àti olùkọ́, ni Ilé-iṣẹ́ Ètò-ẹ̀kọ́ ilẹ̀ náà pẹ̀lú àjọṣepọ̀ àwọn àjọ elétò ẹ̀kọ́ mìíràn ṣe ìdásílẹ̀ Àjọ elétò ẹ̀kọ́ ìpìlẹ̀, abetíwéré sí ìṣẹlẹ pàjáwìrì COVID-19 ti ilẹ̀ Kenya pẹ̀lú èròǹgbà láti mú ìdàgbàsókè bá ẹ̀kọ́ àtẹ̀yin yàrá ìkẹ́kọ̀ọ́ kọ́ pẹ̀lú ìṣàmúlò ẹ̀rọ asọ̀rọ̀mágbèsì, amóhùnmáwòran, ìgbéṣẹ́ sórí àwọ̀-sánmà, àti àwọn ẹ̀rọ ìbánisọ̀rọ̀ ìléwọ́ alágbèéká.
Ní ọ̀ní, pẹ̀lú akitiyan Àjọ tí o ń mú ìdàgbàsókè bá àlàkalẹ̀ ètò-ẹ̀kọ́ ní ilẹ̀ Kenya (KICD) láti fẹ ìkẹ́kọ̀ọ́ orí ẹ̀rọ ayárabíàṣá lójú sí i, ìdá 80 àwọn akẹ́kọ̀ọ́ ni àwọn tí kò rí àǹfààní ẹ̀kọ orí afẹ́fẹ́ yìí jẹ síbẹ̀, gẹ́gẹ́ bí èsì ìwádìí tí Àgbéṣe Usawa gbé jáde (gbàgede ajẹmẹ́kọ̀ọ́ orí ẹ̀rọ-ayélujára).
Èyí wáyé látàrí àìdógba oore-ọ̀fẹ́ sí ìlò irinṣẹ́ ìmọ̀-ẹ̀rọ amúṣẹ́yá bí i ẹ̀rọ-ayárabíàṣá, ẹ̀rọ ayárabíàṣá àgbélétantẹ̀, tàbí àwọn èrọ̀-ìbánisọ̀rọ̀ ìléwọ́ ayárabíàṣá tí ó fi mọ́ ọ̀hángógó iye owó ìṣàmúlò èrọ ayélujára àti kùdìẹ̀kudiẹ nídìí ìṣàmúlò ẹ̀rọ ayélujára pàápàá jùlọ fún àwọn akẹ́kọ̀ọ́ láti àwọn ìdílé tí wọn kò rí jájẹ àti àwọn ìlú tí wọn kò kàsí.
Kódà níbi tí ẹ̀rọ ti wà lárọ̀ọ́wọ́tó gan-an, àìmáatọ́ àwọn ọmọ sọ́nà nídìí ìṣàmúlò ẹ̀rọ ayélujára gan-an alára jẹ́ ohun tí ó ń kọ ènìyàn lóminú.
Kí ìtípa yìí tó bẹ̀rẹ̀, àwọn akẹ́kọ̀ọ́ ní ooreọ̀fẹ́ sí ouńjẹ ọ̀fé ní ilé-ìwé.
Àwọn omọdébìnrin inú wọn ní oore-ọ̀fẹ́ sí aṣọ ìlédìí ìsé-nǹkan-àlejò ti ètò kan fún ìpèsè àṣọ ìsé-nǹkan-àlejò.
Pẹ̀lú bí ìtìpa yìí ṣe ti gùn sì, Akọ̀wé Ìgbìmọ̀ Ètò-ẹ̀kọ́ George Magoha ti kéde pé àwọn àlàkalè ilé-ìwé ti “bómi lọ”, tí ó túnmọ̀ sí wí pé àwọn ilé-ìwé yóò wà ní títìpa síbẹ̀ títí di ọdún 2021, léyìí tí yóò sọ ọ̀pọ̀ àwọn akẹ́kọ̀ọ́ sí ipò òṣì pẹ̀lú bí àwọn ẹbí wọn kò ṣe lè pèsè ouńjẹ àti àwọn ohun èlò tí  ó ṣe kókó látàrí àìríṣẹ́ṣe ẹnu lọ́wọ́lọ́wọ́ yìí.
Ní ìlú Kibra, fún àpẹẹrẹ, agbègbè tí wọ́n rí gẹ́gẹ́ bí ibi tí ìṣẹ́ àti ìyà sodo sí jùlọ ní Nairobi (àti ní ilẹ̀ Adúláwọ̀) ọ̀pọ̀ àwọn akẹ́kọ̀ọ́ ni wọn kò ní oore-ọ̀fẹ́ sí àlàkalẹ̀ ẹ̀kọ́ àtẹ̀yìn yàrá ìkẹ́kọ̀ọ́ kọ́ àjọ KCID, bẹ́ẹ̀ ni ọ̀pọ̀ kò tilẹ̀ ní ibi tí wọn ó ti kẹ́kọ̀ọ́ áḿbèlètàsé ibi eré ìdarayá.
(Láti ọ̀pọ̀ ọdún séyìn, agbègbè yìí ti ń jẹ́ pípẹ̀ ní “Kibera” tí í ṣe àṣìpè Kibra tí ó túmọ̀ sí “igbó kìjikìji” ní èdè Nubia. Fífi ọmọ peni lérú ni àwọn ará agbègbè Nubia ní Kenya máa ń rí lílo “Kibera” sí)
Nínú ìfọ̀rọ̀wánilẹ́nuwò lórí Skype pẹ̀lú Asha Jaffar, akọ̀rọ̀yìn tí ó ń gbé ní Kibra, ẹni tí ó gbé ìròyìn nípa ewu tí ó wu àwọn agbègbè Kibra, Jaffar sọ fún Ohùn Àgbáyé pé  àwọn yàrá ìkàwé lọ́fẹ̀ẹ́ tí ó lè gba àwọn akẹ́kọ̀ọ́ mẹ́wàá ní ẹ̀ẹ̀kan ṣoṣo kò tó nǹkan.
Àmọ́, àwọn akẹ́kọ̀ọ́ wọ̀nyí ní láti máa fi àyè wọn sílẹ̀ lẹ́yìn bíi wákàtí kan kí ọ̀wọ́ àwọn akẹ́kọ̀ọ́ mìíràn lè ṣàmúlò àwọn àyè náà.
Ó fi kún un pé iná ètò fún owó ilé-ìwé ọ̀fẹ́ fún àwọn akẹ́kọ̀ọ́ ní láti jó rẹ̀yìn nítorí òfin jíjìnnà síraẹni láwùjọ tí ìjọba àti àwọn ikọ̀ elétò ìlera kàn nípá.
Asha Jaffar, akọ̀rọ̀yìn àti olùgbé Kibra ń nawọ́ sí àwọn ibùgbé Kibra.
Àwòrán láti Ètò ìpèsè Ouńjẹ ọ̀fé Kibra, Oṣù Ògún, ọdún 2020,  àwòrán jẹ́ lílò pẹ̀lú ìyọ̀nda.
Ipa ìtìpa ọlọ́jọ́ gbọọrọ àwọn ilé-ìwé náà ti ń kọjá agbára bẹ́ẹ̀ ni ó sì ń lapa burúkú lórí àwọn ìdílé tí wọn kò rọ́wọ́ họrí.
Pẹ̀lú bí aáyan àtijẹ-àtimu ṣe borí aáyan ètò- ẹ̀kọ́, àwọn akẹ́kọ̀ọ́ pàápàá àwọn omọdébìnrin àti àwọn abilékọ kékèké láti àwọn ìdílé tí ìṣẹ́ ń bá fínra nílò láti ṣe iṣẹ́ oko dídá àti àwọn iṣẹ́ ilé tàbí iṣẹ́ àgbàtọ́ dípò ẹ̀kọ́ ìwé kíkọ́.
Èyí wáyé nínú ìtìpa yìí tí ó ṣe déédé pẹ̀lú àkókò tí ọ̀gbìn ṣíṣe wọ́pọ̀ jùlọ ní oṣù Ẹrẹ́nà.
Àwọn ọmọdébìnrin mìíràn gan-an lè tibẹ̀ ti kékeré lọ́kọ léyìí tí yóò sọ wọ́n sínú ewu pípa ilé-ìwé tì láti ara oyún àpàpàndodo.
Nítorí náà, ètò-ẹ̀kọ́ nínú àwọn ìdílé tí ìṣẹ́ ń bá fínra yóò lami, ìdí ni pé ọ̀pọ̀ nínú wọn ni kò rí ìdí pàtàkì tí ó fi yẹ kí wọn ó darí àwọn ọmọ wọn padà sí ilé-ìwé tí àwọn ilé-ìwé bá di ṣísí padà.
Ní oṣù Ẹrénà, Jaffar ṣe ìfilọ́lẹ̀ Ìpèsè Ouńjẹ ọ̀fé Kibra, láti lé ebi jìnà sí agbègbè Kibra pẹ̀lú fífi àpọ̀ kékèké tí ó kún fún oríṣìíríṣìí oúnjẹ ta àwọn ìdílé kòlàkòṣagbe lọ́ọrẹ.
Ó bẹ̀rẹ̀ pẹ̀lú wíwá àwọn ìtọrẹ àánú lórí M-pesa (àpò owó orí èrọ ìbánisọ̀rọ̀ alágbèéká) pẹ̀lú èrọ̀ngbà láti bọ́ àwọn ìdílé tí kò ń ọ̀pọ́n pọ́n là 100 fún ọ̀ṣẹ̀ kan, ṣùgbọ́n pẹ̀lú bí àwọn tí wọ́n nílò ìrànlọ́wọ́ ṣe ń pọ̀ si, ètò yìí ti bọ́ ìdílé tí ó tó 2400 títí di Ọjọ 5, Oṣù Ògún.
Jaffar rí i mọ̀ pé ìpèsè oúnjẹ ọ̀fẹ́ kò tó nítorí pé àwọn ìdílé yìí nílò àtìlẹ́yìn láti bẹ̀rẹ̀ oko-òwò kéékèèké.
Àmọ́ ṣá o, orọ̀ ajé agbègbè yìí dùró gbọhin pẹ̀lú bí káràkátà ṣe ti wara ro.
Afínúfẹ́dọ̀ pín oúnjẹ fún àwọn ènìyàn ibùgbé Kibra láti Ètò ìpèsè Ouńjẹ ọ̀fé Kibra, Kenya, Oṣù Ògún, ọdún 2020.
Àwòrán láti Ètò ìpèsè Ouńjẹ ọ̀fé Kibra, àwòrán jẹ́ lílò pẹ̀lú ìyọ̀nda.
Kenya ń retí ọdún ètò-ẹ̀kọ́ tuntun nì ọdún 2021— Ṣùgbọ́n èyí tún wà lọ́wọ́ iye ènìyàn tí àrùn COVID-19 bá kọlù —  gẹ́gẹ́ bí ọ̀rọ̀ Magoha, Akọ̀wé Ìgbìmọ̀ Ètò-ẹ̀kọ́.
Ọ̀pọ̀ àwọn amòye nídìí ètò ẹ̀kọ́ sọ báyìí pé àkókò yìí jé oore-ọ̀fẹ́ fún ìjọba láti ṣe ìgbéléwọ̀n ètò-ẹ̀kọ́, kí wọn ó sì tún iná ìpèsè ẹ̀kọ́ fún tẹ̀rútọmọ dá gẹ́gẹ́ bí àfojúsùn àjọ elétò ẹ̀kọ́ ìpìlẹ, abetíwéré sí ìṣẹ̀lè pàjáwìrì COVID-19 ti ilẹ̀ Kenya.
Ìgbésẹ̀ àkọ́kọ́, yóò jẹ́ ìya owó sọ́tọ̀ láti mú ìdàgbàsókè bá ilé-ìwé nípa ìpèsè iná, àwọn tábìlì ìkàwé, àga ìjókòó àti iná mọ̀nàmọ́ná tó ṣeé fọkàn tán, pàápàá jùlọ ní àwọn ìgbèríko.
Léyìn èyí, ìjọba lè mú àdínkù bá owó iná àti owó omi ní àwọn ilé ìwé nítorí pé bí ó ṣe gbérí yìí ń pa iṣẹ́ wọn lára.
Léyin bí àwọn ohun tí ó ṣe kókó wọ̀nyí bá ti di yíyanjú nìkan ni ìgbìyànjú le bẹ̀rẹ̀ lórí Iṣẹ́ àkànṣe ìkàwé ìgbàlódé alápilẹ̀rọ tí ìjọba gbé jáde ni ọdún 2013.
Ètò Mọ̀ọ́kọ-mọ̀ọ́kà Ẹ̀rọ-ayárabíàṣá yìí gbèrò láti rí i wí pé àwọn akẹ́kọ̀ọ́ ilé-ìwé alákọ̀ọ́bẹ̀rẹ̀ (onípò 1-3) lè lo àwọn èrọ ìgbàlódé àti àwọn ohun èlò ìbáraẹnisọ̀rọ̀ pẹ̀lú èròǹgbà láti mú kí ètò ẹ̀kọ́ ilẹ̀ Kenya ó bá ti ọgọ́rùn-ún ọdún 21 mu.
Iṣẹ́ àkànṣe náà fẹ́rẹ̀ẹ́ má gbéra sọ bí wọ́n ṣe kọ́kọ́ múra sí i tó pẹ̀lú bí àwọn àfojúsùn wọn ṣe kùnà àti bí ìmúrasílẹ̀ àwọn olùkọ́ ṣe mẹ́hẹ.
Láti le kẹ́sẹ járí, ètò yìí nílò kí wọn ó dá àwọn olùkọ́ lẹ́kọ̀ọ́ ìlò àwọn ẹ̀rọ ìgbàlódé kí wọn ó bà lè ṣàmúlò àwọn ẹ̀rọ náà bí ó ti yẹ.
Ọ̀pọ́n Orílẹ̀-èdè Kenya ti sún láti ìṣètò Ẹ̀kọ́ alákọ̀ọ́bẹ̀ẹ̀rẹ̀ káàkiri àgbáyé (UPE) sí àgbéṣe Ẹ̀kọ́-ìwé fún gbogbo ènìyàn (EFA).
UPE tí ó jẹ́ Ìlépa kejì Ilépa ìdàgbàsókè ti Ẹgbẹ̀rún ọdún Àjọ Ìsọ̀kan Àgbáyé tí ó gbèrò láti rí i wí pé nígbà tí ó bá fi máa di ọdún 2015, gbogbo ọmọ ní jákèjádò àgbáyé ni wọn ó ti parí ilé-ìwé alákòóbẹ̀ẹ̀rẹ̀, ṣùgbọ́n EFA ní tirẹ̀ jẹ́ ìpolongo àgbáyé tí àjọ UNESCO léwájú rẹ̀, pẹ̀lú èròǹgbà láti mú àǹfààní ẹ̀kọ́-ìwé tọ “gbogbo ọmọ ìlú ní gbogbo àwọn àwùjọ ”  àgbáyé lọ.
Pẹ̀lú àwọn àǹfààní wọ̀nyí, orílẹ̀-èdè Kenya ò gbọdọ̀ fa ọwọ́ aago ìdàgbàsókè yìí sẹ́yìn.
Ìpènijà tí ó kángun sí orílẹ̀-èdè Kenya báyìí ni láti rí i wí pé àwọn akẹ́kọ̀ọ́ ní oore-ọ̀fẹ́ sí àwọn iṣẹ́ àkànṣe ìkàwé ìgbàlódé tí kì í ṣe ẹ̀kọ́-ìwé nìkan ni yóò máa kọ́ni, sùgbọ́n àpapọ̀ ẹ̀kọ́ tí yóò tún máa kọ́ni lọ́gbọ́n àtiṣe lóríṣìiríṣìi, ìmọ̀ àtilèdádúró láti lè bá àfojúsùn wọn àti ìmúṣẹ ìlepa ìgbérò ìdàgbàsókè tí ó bá fi máa di ọdún 2030.
---Ìlàkàkà láti fi òpin sí òkúrorò SARS ẹ̀ka ilé-isẹ́ ọlọ́pàá ilẹ̀ Nàìjííríà ń tẹ̀síwájú.
Àwọn ọ̀dọ́ Nàìjíríà ń tẹ̀síwájú ìfẹ̀hónúhàn jákèjádò orílèèdè náà
Àtẹ̀jáde ìtúmọ̀ 15 Ọ̀wàrà 2020
Ka àtẹ̀jáde yìí ní Français, Español, English
Àwọn afẹ̀hónúhàn kóra jọ láti fi òpin sí ikọ̀ SARS ní Ọjọ́ 13, Oṣù Òwàrà, Ọdún 2020, ní Ikeja, Èkó.
Àwòrán láti ọwọ́ Nora Awolowo, s̩ís̩àmúlò pẹ̀lú ìyọ̀nda.
Láti ọ̀sẹ̀ tó ti kọjá, àwọn ọ̀dọ́ ọmọ orílẹ̀-èdè Nàìjííríà ti gbéra sọ lọ́pọ̀ yanturu láti gbógun ti ẹ̀ka kan lábẹ Ilé-Iṣẹ́ Ọlọ́pàá Orílẹ̀-èdè Nàìjííríà tí a mọ̀ sí Ikọ̀ Agbógunti Ìdigunjalè (SARS), èyí tí wó̩n gbajúgbajà fún ìṣekúpani, ìlọ́nilọ́wọ́gbà, ìjínigbé, ìfipábánilòpọ̀ láti ọdún 1992 tí wọ́n ti dáwo̩n sílẹ̀.
Ó lé ní o̩gó̩rùn-ún ènìyàn tí Ikọ̀ SARS ti ṣekú pa láti bí ọdún mẹ́rin sí márùn-ún sẹ́yìn gẹ́gẹ́ bí Amnesty International ṣe jábọ̀.
Àwọn ọ̀dọ́ ọmọ orílẹ̀-èdè Nàìjííríà ­— tí ó máa ń jẹ́ àfojúsùn ikọ̀ SARS lọ́pọ̀ ìgbà — ti figbe ta láìmọye ìgbà pé kí wọn ó pa ẹ̀ka náà rẹ́ pátápátá ṣùgbọ́n wó̩n ko̩tí o̩gbó̩in si.
Ṣùgbọ́n ní báyìí, ìfipáńpẹ́-ọba-gbé àti ìṣekúpani tó ń peléke sí i lẹ́nu lọ́ọ́lọ́ yìí ní ìpínlẹ̀ Èkó ni ó tún ta àwọn ènìyàn jí láti rí i pé ó wá sí ìmúṣẹ —lẹ́yìn tí Ikọ̀ SARS ti kọ́kọ́ di tíkúkà ní ẹ̀ẹ̀mẹrin ọ̀tọ̀ọ̀tọ̀ láàárín ọdún mẹ́rin — ti fa ìwó̩de ọ̀pọ̀lọpọ̀ ènìyàn nígboro.
KÀ SÍWÁJÚ: ‘Ò̩lẹ’ ọ̀dọ́ orílẹ̀-èdè Nàìjííríà kó ìfẹ̀hónúhàn #EndSars (FI ÒPIN SÍ IKỌ̀ SARS) jọ láti orí ẹ̀rọ alátagbà títí dé àárín ìgboro.
Ìgbógunti ìwà òkúrorò àwọn ọlọ́pàá yìí tún di ohun tí gbogbo ènìyàn ń gbà bí ẹni gba igbá ọtí, ó sì tún di kókó ọ̀rọ̀ ọ̀pọ̀lọpọ̀ ìtàkùrọsọ lórí gbàgede ẹ̀rọ alátagbà
Ìfẹ̀hónúhàn ti gbéra sọ ní ó kéré tán ìpínlẹ̀ méjìlá nínú ìpínlẹ̀ mé̩rìndínlógójì orílẹ̀-èdè Nàìjííríà tí ó fi mọ́ Abuja, olú-ìlú orílẹ̀-èdè náà àti Èkọ́, níbi tí àwọn afẹ̀hónúhàn ti dí àwọn ẹnu ibodè asanwó-kí-a-tó-kọjá àti àwọn pápákọ̀ òfuurufú ní ìpínlẹ̀ náà, pẹ̀lú ìrètí àtimú kí ó fa ètò ọrọ̀ ajé sẹ́yìn kí àwọn adarí tí a yàn lè gbọ́ sí àwọn àfẹ̀hónúhàn lẹ́nu láifi àkókò ṣòfò.
Èyí ni àwọn ohun tí àwọn afẹ̀hónúhàn ń fẹ́:
Àwọn ọmọ orílẹ̀-èdè Nàìjííríà lẹ́yìn odi náà ti fọ́n sígboro láti fi àìdùnnú wọn hàn sí ikọ̀ ògbólógbo SARS yìí, tí ó ti ń hu oríṣiríṣi ìwa láabi láti àìmọye ọdún sẹ́yìn.
Àwọn afẹ̀hónúhàn ti kóra jọ ní London, England, Dublin, Ireland, Ottawa, àti Toronto, Canada, Cologne, Germany, Moscow, Russia, Pretoria, South Africa tí ó fi mọ́ Texas àti Washington, DC ní ilẹ̀ Amẹ́ríkà láti bu ẹnu àtẹ́ lu ikọ̀ SARS.
Ó kéré tan àwọn afẹ̀hónúhàn mé̩wàá ni wọ́n ti ṣekú pa ní àsìkò ìfẹ̀hónúhàn, gẹ́gẹ́ bí Amnesty International ṣe sọ.
Lára àwọn tí wọ́n pa ni Jimoh Isiaq, tí wọ́n pa ní ìlú Ògbómò̩s̩ó̩, Ìpínlẹ̀ Oyo, àti Ikechukwu Ilohamauzo tí wọn pa ní àsìkò ìfẹ̀hónúhàn Sùúrùlérè ní Èkó, tí orúkọ wọn gba orí àwọn ìkànnì ìbánidọ́rẹ̀ẹ́ orí ẹ̀rọ alátagbà kan.
Àwọn oníṣègùn òyìnbó tí ń kọ́wọ̀ọ́ rìn pẹ̀lú àwọn afẹ̀hónúhàn tórí bí ìṣẹ̀lẹ̀ pàjáwìrì bá wáyé.
Àwon afẹ̀hónúhàn kóra jọ láti bu ẹnu àtẹ́ lu ikọ̀ SARS ní Ọjọ́ kejìlá, Oṣù Ọ̀wàrà, Ọdún 2020 ní Yaba, Èkó.
Àwòrán láti ọwọ́ Aremu Adeola Jr, s̩ís̩àmúlò pẹ̀lú ìyọ̀nda.
Ọ̀gá àgbà Ọlọ́pàá nílẹ̀ Nàìjííríà Muhammad Adamu tú ikọ̀ náà ká ní bí ọjọ́ mélòó kan sẹ́yìn, ṣùgbọ́n ìgbésẹ̀ yìí kò tẹ́ àwọn ọmọ orílẹ̀-èdè Nàìjííríà lọ́rùn nítorí pé àwọn ìgbésẹ̀ tí wọ́n ti gbé ṣáájú nípa ikọ̀ náà kò so èso rere.
Ní ọjọ́ Ajé, Ààrẹ orílẹ̀-èdè President Nàìjííríà Muhammad Buhari fi ọkàn àwọn ọmọ orílẹ̀-èdè balẹ̀ pé ìgbésẹ̀ ì-tú-ikọ̀ náà ká yóò fẹsẹ̀ múlẹ̀ ní kíá, bẹ́ẹ̀ sì ni ìgbìmọ̀ àtúndá ilé iṣẹ́ ààrẹ yóò rí sí ìgbáyégbádùn àwọn ọlọ́pàá àti àwọn nǹkan mìíràn tí ó tun ṣe pàtàkì, ó ń fi àrídájú hàn pé àwọn ìbéèrè àwọn ará ìlú yóò di mímú ṣe.
Àwọn amòfin tí wọ́n tún jẹ́ ajàfẹ́tọ̀ọ́ ọmọnìyàn àti àwọn ọ̀dọ́ ajàfẹ́tọ̀ọ́ tí ń ṣiṣẹ́ kárakára láti rí i pé wọ́n tú àwọn afẹ̀hónúhàn tí wọ́n tì mólé sílẹ̀.
Àwọn afẹ̀hónúhàn ti sọ ọ́ yanya pé ìjà fitafita láti fi òpin sí ikọ̀ SARS kò lọ́wọ́ òṣèlú nínú, bẹ́ẹ̀ ni wọ́n ṣe ìkìlọ̀ fún àwọn olóṣèlú tí ó fi mọ́ àwọn alátìlẹ́yìn ẹgbẹ́ òṣèlú alátakò láti má ṣe gbé ìfẹ̀hónúhàn ọ̀hún karí nítorí àtirí èrè nínú ẹgbẹ́ òṣèlú tàbí ti òṣèlú gan pàá.
Àwọn afẹ̀hónúhàn tákú pé kò sí adarí nínú ìfẹ̀hónúhàn wọn, wí pé ẹnikẹ́ni tí ó bá jáde láti wá fẹ̀hónú hàn jẹ́ adarí àti ọmọ ẹ̀yìn pèlú.
Wọ́n takú pé kí ààrẹ àti/tàbí Ọ̀gá Àgbà Ilé iṣẹ́ Ọlọ́pàá dojú ọ̀rọ̀ kọ gbogbo àwọn tí inú ń bí ní ẹ̀ẹ̀kan ṣoṣo ni kì í ṣe pé kí wọn ó ṣa àwọn kan bá sọ̀rọ̀.
Ìbéèrè lórí ẹni tí ó ń darí àwọn ọlọ́pàá àti ikọ̀ SARS kò tíì ní ìdáhùn tí ó jé̩ ìté̩wó̩gbà.
Ìwé òfin ilẹ̀ náà gbé agbára ìdárí ọlọ́pàá lé ààrẹ lọ́wọ́ lábẹ́ ìbòjútó ọ̀gá àgbà ilé iṣẹ́ ọlọ́pàá.
Àmọ́ pé ẹ̀wọ̀n-àṣe àti ìdarí yẹn ti já.
Bí àpẹẹrẹ, láti jọ̀wọ́ àwọn afẹ̀hónúhàn ní Sùúrùlérè, ní ìpínlẹ̀ Èkó, èyí gba ìpè láti ọ̀dọ̀ Gómìnà ìpínlẹ̀ Èkó Babájídé Sanwó-Olú, Abẹnugan ilẹ́ Ìgbìmọ̀ Aṣojúṣòfin Fẹ́mi Gbàjàbíàmílà, ọmọ ilé ìgbìmọ̀ aṣòfin ìpínlẹ̀ Èkó tí ó ń ṣojú ẹkùn Sùúrùlérè Desmond Elliot àti àwọn agbẹjórò díẹ̀.
Ní Ọjọ́ kejìlá, Oṣù Òwàrà, Gómìnà Ìpínlẹ̀ Rivers Nyesom Wike, kéde láti orí túwíìtì kan pé kò sí ààyè fún ìfẹ̀hónúhàn kankan  — pàápàpá jùlọ ti #EndSARS protest — ní ìpínlẹ̀ òun.
Èyí kò dùn mọ́ ọ̀pọ̀ àwọn ọmọ ìlú nínú.
Ọ̀pọ̀ àwọn ènìyàn ni wọ́n dá èsì padà lórí àwọn ìkànnì ẹ̀rọ àwùjọ pé ìwé òfin tí ó gbé gómínà dé orí ipò náà ni ó fún àwọn ọmọ ìlú ní ẹ̀tọ́ láti fi ẹ̀hónú hàn.
Síbẹ̀, Wike yóhùn padà ó sì padà bá àwọn afẹ̀hónúhàn sọ̀rọ̀, níbi tí ó ti fi àtìlẹ́yìn rẹ̀ hàn sí ìpè wọn
Ìfẹ̀hónúhàn yìí tẹ̀síwájú ní ọ̀pọ̀lọpọ̀ ìlú ní orílẹ̀-èdè náà tí ó fi mọ́ ìpínlẹ̀ Rivers. Àwọn afẹ̀hónúhàn ti ṣèlérí pé àwọn ò ní tẹ̀tì àyàfi bí àwọn bá rí ààmì ìyípadà ní ọ̀dọ̀ àwọn ọlọ́pàá àti ọ̀dọ̀ ìjọba àpapọ̀.
Ní ọjọ́ Ìṣẹ́gun, Ọjọ́ ke̩tàlá, Oṣù Òwàrà, àwọn afẹ̀hónúhàn ròyìn lórí Twitter pé ní Ìwó Road, Ìbàdàn, àwọn ọmọ ológun orí ilẹ̀ ń kọ́wọ̀ọ́rìn pẹ̀lú àwọn afẹ̀hónúhàn pẹ̀lú ìsọ̀kan.
Bákan náà ní Ọjọ́ ke̩rìnlá, Oṣù Ò̩wàrà, Gómìnà Ìpínlẹ̀ Èkó Babàjídé Sanwó-Olú kọ́wọ̀ọ́rìn pẹ̀lú àwọn afẹ̀hónúhàn, níbi tí ó tún ti fi ìdánilójú àtìlẹyìn ìjọba hàn láti dé̩kun ohun aburú yìí.
Ìjọba ìpínlẹ̀ Èkó ní àwọn ènìyàn méwàá tó farakáásáá níbi ìsẹ̀lẹ̀ iná tó sẹlẹ̀ ní ọjọ́  kẹ̀rin oṣù Agẹmọ ní ìlú Ìjegun lóti dágbéré fún áyé bótijépé iná ohun ti jó wọn kọjá sísọ.
Akọ̀wé ìjoba lórí ètò ìlera Dókítà Títílayò Goncalves tò bá àwọn Akọ̀ròyìn sọ̀rọ̀ ní mẹ́ta lára wọn lókú ní ilé ìwòsàn ẹ̀kọ́ṣẹ́ ètò ìlera Lagos State University Teaching Hospital Ikeja tí àwọn méje míì sì pàdánù ẹ̀mí ní Gbàgádà General Hospital Léèkó.
Nínú ọ̀rọ̀ rẹ̀, ó ní àwọn ènìyàn méjìlélógún tí wọ́n fi Ọkọ̀ pàjáwìrì gbé níbi ìṣẹ̀lẹ̀ ọ̀hún ni wọ́n gbé ènìyàn mẹ́sàn án sí LASUTH, tí méjìlá sì wà ní ẹka ìjàmbá iná Gbàgádà General Hospital tí ẹ̣nìkan sì wà ni Àlímòṣọ́ General Hospital.
Dókítà Titilayo ní gbogbo ìgbìyànjú làwọn wa láti máse pàdánù ẹ̀mí Kankan mọ́. Bákanáà lóní ara àwọn tó kù ti ń yá.
Ààrẹ tintun orílẹ̀ èdè Greece’s, Mrkyriakos Mitsotakis ti ní òun ò ní já àwọn ará ìlú ní tàn-án mọ̀n lẹ́hìn tí Ìjọba ti bọ́si lọ́wọ́.
Mr Mitsotakis tófi ẹ̀yìn akegbẹ́ jọnlẹ̀ pẹ̀lú àbájáde egbelemùkú ìbò.
Prime minister yìí tún ní òun yóò ṣe ìjọba àlááfíà lórí gbogbo ará ìlú.
Bákannáà lótún ṣe ìlérí láti sè ìpàdé pẹ̀lú àwọn Olókòwò Greece láti leè fàyè gba ọ̀pọ̀lọpọ̀ owó síi ìlú.
Ààrẹ Mohammedu Buhari ti padá sí Àbújá lọ́jọ́ ajé lẹ́hìn ìpàdè ẹlẹ́ẹ̀kejìlá àpèjọ àrà ọ̀tọ̀ pẹ̀lú Àjo Africa Union ní Niamey Niger Republic.
Àjọ Akọ̀ròyìn News Agency of Nigeria jábọ̀ pé ọkọ̀ òfurufú tó gbé Ààrẹ àti àwọn tí wọ́n jọ kọ́ọ̀wọ̀rìn balè igun pápákọ̀ Nnamdi Azikwe International Airport Abuja ní aago kan kọjá ìṣẹ́jú mẹ́ẹ̀dógún.
Ààrẹ fọwọ́sí ìwé àdéhùn pẹ̀lú AfCFTA gẹ́gẹ́ bí Ààre ketàlélọ́gọ́ta tí yóò tí owọ́ bọ ìwé yìí lágbàáyé.
Ààre dá ìwé yí dúró de osú karùn-ún ọdún 2019.
Ìdádúró tí wọ́n fi àyè gbà àwọn Alẹ́nulọ́rọ̀, Onímọ̀ ìjìnlẹ̀ láti jábọ̀ ìwádìí wọn bí Nigeria se gbaradì láti darapọ̀ mọ́ wọn.
Ìpolongo àti ìkéde lórí ẹ̀tò láàrín àwọ̀n ọkùnrin sí Obìrinbi kìí ṣe fún ìfi igagbága bíkòsepé kí takọ tabo ilẹ̀ yìí le kópa nínú ìlọsíwájú orílẹ̀ èdè wa.
Ọ̀rọ̀ yìí ni mínísítà fún ètò iṣé dokita Nike Akande sọ níbi ètò kan tí Ìjọba ìpínlẹ̀ Èkò gbé kalẹ̀ láti sàmì àyájọ́ Àwọn Obìnrin lágbàáyé [IDW].
Ó fi kún ọ̀rọ̀ rẹ̀ pé ìwòye ọjọ́ iwájú Orílẹ̀ èdè yìí ni ìṣèjọba tí àwọn tó dántọ́ ṣe àkóso rẹ̀ àti ibi tí ètò ìdájọ́, Ìsọ̀kan àti Orí ò ju orí wà.
Nínú Ọ̀rọ́ tí Gómìnà Ìpínlẹ̀ Èkó Ọ̀gbẹ́ni Akíwùnmí Ambode tí Kómísóná fún ọ̀rọ̀ àwọn Ọ̀dọ́ àti Ìdàgbàsókè Àwùjọ, Agboọlá Dábírí tó sojú fún, ni tí a bá wo inú agbo òsèlú, ipa ribiribi làwọn Obìrin ńkó pèlu ètò ọrọ Ajé Ìpínlè,   bákan náà lótún rọ àwọn Òbí àti Alágbàtọ́ láti ma gba àwọn ọ̀dọ́ ĺámọ̀ràn pàápàá àwọn Ọ̀dómọbìnrin láti ni ìwà ọmọlúwàbí kí wọ́n lè jẹ́ aṣíwájú rere lẹ́yìn ọ̀la.
Asojú ni ilé Ìgbìmọ̀ asòfin tó ń sojú ekùn Etì ọ̀sà kejì, Ọ̀gbẹ́ni Gbóláhàn Yishawu ti gbóríyìn fún àwọn òṣìṣẹ́ fún àtìlẹyìn wọn láti gbé Orílẹ̀ èdè yìí ga.
Ọ̀gbẹ́ni Yishawu nínú ìwé Àpilẹ̀ko tó fi kí àwọn òṣìṣẹ́ tó sì dúpẹ́ lọ́wọ́ Àjo Àwọn òṣìṣẹ́ pẹ̀lú àjo tó n mú ojútó Ayédáadé Òṣìṣẹ́ àti Àjo Olókòwò bí wọ́n ṣe ja Àjàyè lórí èkúnwó owó oṣù àwọn òṣìṣẹ́.
Aṣòfin tún múu dá àwọn òṣìṣẹ́ lójú pé ìsèjoba Ààrẹ Mohammadu Buhari mọ rírì wọn tó sìjẹ́ kó buwólu ìbéèrè wọn tó sì ti di òfin.
Ọ̀gbẹ́ni Yishawu tún rọ àwọn Oníléeṣẹ́ tó sì ńjẹ àwọn òṣìṣẹ́ wọn lówó osú láti san Owó wọn fún wọn lásìkò.
Bí gbogbo òṣìṣẹ́ lágbàáyé se ń sàmì àyájó àwọn òṣìṣẹ́ ní gbogbo ìpele láti ṣe ètò ilé olówópókú ,ètò ìlera tó jíire lówó tí kò ganilára àti sísan owó Àjemọ́nú àwọn òṣìṣẹ̀ fẹ̀hìntì lásìkò.
Ìpè yìí wá láti ọ̀dọ̀ Alága fún Àjo Akọ̀ròyìn ẹ̀ka ti ìpínlẹ̀ èkó Ọ̀gbẹ́ni Qazeem Akínretí ló sọ ọ̀rọ̀ yíí fún àwọn aṣojú oníròyìn wa.
Dokita Akinreti tún ní lẹ́yìn ìbuwọ́lù owó oṣù òṣìṣẹ́ to kéré ju ọ̀pọ̀lọ̀pọ̀ nǹkan amáyédẹrùn lóye ki ìjoba o mójútó láti mú ìgbé ayé ìrọ̀rùn bá àwọn òṣìṣẹ́.
Ẹni tó jáwé olúborí ní ọjọ́ àbámẹ́ta tó kọjá nínú ìdìbò abẹ́lé ti Káńsílọ̀ ní Ọ̀bẹ̀lẹ́ Oníwàálà lágbègbè Sùúrùlérè ni Ìpínlẹ̀ eko, Ọ̀gbẹ́ni Kazeem Béllò ní Àjo elétò ìdìbò ìpínlẹ̀ Èkó LASIEC ti fun ní ìwé ẹ̀rí láti padà si Ófíìsì lẹ́ẹ̀kan si.
Alága Àjo ọ̀hún onídàájó Àyòtúndé Phillips kí Ọ̀gbẹ́ni Bello kú oríire tó sì tún gbàá lámọ̀ràn làti teramọ́ isẹ́ Ìdàgbàsókè agbègbè
Onídàájọ́ Phillips níbi tó ti jábọ̀ fún Komisọ́nà fún Àjọ òhún Hon Olúségun Ayédùn wòye pé Àjọ ọ̀hún fi ìfara ẹnijì hàn láti kó ipa pàtàkì láàrín ẹgbẹ́ òṣèlù tó ń díje.
Alága yìí tó fi èhónú rẹ̀ hàn bí àwọn Olùdìbò ṣe kọ̀ láti jáde kópa nínú eto ìdìbò ọ̀hún.
Alága tún dúpẹ́ púpọ̀ lọ̀wọ̀ àwọn elétò ààbò pàápàá àwọn Agbófinró atì àwọn Eléto ààbò ìpínlè (DSS) pẹ̀lú Civil Defence.
Àjo tó ń kojú ìsẹ̀lẹ̀ pàjáwìrì ìyen Lagos Management Agency (LAGSEMA) ti ro àwọn Awakọ̀ àti àwọn tó ń wa kẹ̀kẹ́ ẹlẹ́sẹ̀ mẹ́ta láti máa se jẹ́jẹ́ lójú pópó kí ìfẹ̀mí sòfò lójú pópó ó lè di ohun àfìsẹ́yìn nílẹ̀ yìí pàápàá lásìkò tí wọ́n bá ń sodá lójú irin (Railway)
Ọ̀gbẹ́ni Adésínà Tìámíyù tó jẹ́ ọ̀gá Àgbà fún Àjo tó ń kojú ìsẹ̀lẹ̀ pàjáwìrì ìyen Lagos Management Agency (LAGSEMA)gba àwọn oníkèké márúwá lámọ̀ràn látàrí ìṣẹ̀lẹ̀ burúkú kan tó ṣẹlẹ̀ nígbàtí oníkèké márúwá kan sáré sẹ́nu ọkọ̀ ojú irin tó ńkọjá lọ́ ní agbègbè Shina Peters ní Ìjú Ìshàá ní agbègbè Èkó ní ibi tí àwọn ènìyàn mẹ́rin ti jẹ́ ọlọ́run nípè tí ọlọ́run sì kó ẹnìkan yọ láì farapa
Ọ̀̀gbẹ́ni Tìámíyù ní tó bá sepé dẹ́rẹ́bà yìí mú sùúrù tó tún tẹ̀lé ìlànà òfin, irúfẹ́ ìsèlè yìí ìbátí wáyé.
Bákanáà ló tún ń rò wọ́n láti dẹ́kun ìfẹ̀mí àti dúkìá sòfò látàri eré àsápajúdé àti àìní sùúrù.
Mohammed Buhari ti ní kí gbogbo Òṣìṣẹ́ ólọ fi okàn balẹ̀ nítorí pé ìsèjoba òun yìí yóò mú ìdẹ̀rùn bá àwọn òṣìṣẹ́ ní gbogbo ọ̀nà èyì ni isé ìkíni ìwúrí tó fi ránsẹ́ sí àwọn òṣìṣẹ́ níbi tí Mínísítà fún ètò ìgbani sí iṣẹ́ Dókítà Chris Ngige tilo sojú fun Ààrẹ, ònì òwà nínú èrò àti ìpinu rere fun àwọn òṣìṣẹ́ lori ìdókòwò ti yoo mú ọrọ̀ ajé Nigerians gbéra sókè .
Nínú isẹ́ ìkíni ti Olórí ilé ìgbìmọ̀ asòfin Dokita Bukola Saraki tó fi gbóríyìn fún àwọn òṣìṣẹ́ fún ipa tí wón nko nínú ìdàgbàsókè ilẹ̀ wa, ninu àtèjáde ti akọ̀wé fún Dókítà Saraki buwọ́lù ìyen Ogbeni Yusuph Olaniyonu ló ti gbóríyín fún àwọn tó gbèrò láti jóòko ìpàdé pọ̀ pẹ̀lú ìjoba láti so àsoyèpọ̀ lórí ìdàmú tó n kójú àwọn òṣìṣẹ́.
Sàràkí múu dá wọn lójú pé ìgbà ọ̀tun ńbò ṣùgbọ́n ki àwọn òṣìṣẹ́ o ri dájú pé wọn n sa ipá wọn pàápá lẹ́nu isẹ́ òòjó wọn.
Àwọn Òṣìṣí ìpìnlẹ́ yìí lóti kórajo si pápá ìseré Agege láti sàmì àyájọ́ àwọn òṣìṣẹ́.
Komisona fun Ìdáṣẹ́sílẹ̀, ìkọ́ni àti ìfẹ̀yìntì Ogbeni Akintola Benson gbóríyín fún Àjo tó ń mójútó ìgbáyé gbádùn òṣìṣẹ́ bí wọ́n se ń bèrè fún ohun amáyédẹrùn fun àwọn Òṣìṣẹ́.
Óní ìjoba pẹ́lú yóò tún bọ̀ ma tẹ̀síwájú láti mú ìgbé ayé ìdẹ̀rùn bá àwọn òṣìṣẹ́ àti pé pípèsè iṣé yóò jẹ ìjọba lógún
Ọ̀gbẹ́ni Francis Ògúnrèmí tó jẹ́ alága fún àwọn Onísòwò pe Gómìná Akinwunmi Ambode láti bẹ̀rẹ̀ síní san owó osú òṣìṣẹ̀ tó kéré jù nínú Oṣù Karùn ún Ọdún Bákan náà ni wọn tún béèrè fún owó àjẹmọ́nú ti Oṣù kẹrin ọdún.
Ẹ̀wẹ̀ lásìkò tí wón ń pe ìjoba sí àkíyèsí Ọ̀gbẹ́ni Ògúnrẹ̀mí tún rawó ẹ̀bẹ̀ sí ìjoba láti dákun dábọ̀ jẹ́ kí owó oṣù àwọn òṣìṣẹ̀ ní sísan lọ dédé àti àwọn owó ìfẹ̀yìntì náà, Ó tún wá rawọ́ ẹ̀bẹ̀ síí ìjọba Ìpínlẹ̀ pé kí wọn ṣe ìdíwòn dédé sí àwọn òṣìṣẹ́ kíákíá àti àwọn kongílá
Ilé Ìgbìmọ̀ Aṣòfin àgbà ẹlẹ́kẹ̀jọ lábẹ́ Aàre wọ́n Dókítà Bùkọ́lá Sàràkí àti aka ẹgbẹ́ rè ọ̀gbẹ́ni Yakubu Dogara tí wón ń ṣojú nílé ìgbìmọ̀ aṣojú-ṣòfín kékeré ni wọ́n ti júwe gẹ́gẹ́bí aṣíwájú rere tósí ń fẹ́ ìlọsíwájú ilẹ̀ yí.
Ọ̀mọ ilé ìgbìmọ̀ Aṣojú-ṣòfin tó ń ṣojú Àgbádárìgì Ọ̀gbẹ́ni Joseph Bamgbose ló sọ ọ̀rọ̀ yí lásìkò tó ńgbé o ríyìn fún wọ̣n pé èróngbà ìjọba ló mumú láyà àwọn aka ẹgbẹ́ ilé ìgbìmọ̀ aṣòfin ẹlẹ́ẹ̀kẹjọ, Óní gẹ́gẹ́ bíí ọmọ ilé ìgbìmọ̀ aṣòfin ọ̀hún tisa ipa ribiribi láti mú ayé dẹrùn fún àwọn ènìyàn agbègbè rẹ̀ látàrí ètò ìrónilágbára lórí ètò Ọ̀gbìn, isẹ́ ọnà ti ọ̀pọ̀lọpọ̀ oníṣẹ́-ọwọ́ náà si rí gbà láti jábọ̀ fún àwọn tó lọ sojú fún labuja bákan náà, Ódúpẹ́ púpọ̀ lọ́wọ́ àwọn agbègbè rẹ̀ fún ore-òfẹ́ tí wọn fún láti ṣojú wọn ní ilé ìgbìmọ̀ aṣòfin ósì ṣ̣e ìlérí pé òun kò ní já àwọn ènìyán náà kulẹ̀ lọ́jọ́-kọ́jọ́.
Àjọ tó ń gbógun ti ìwà ìbàjé, ẹ̀ka ti ìjọba àpapọ̀ tí jáwé adámọlẹ́kun fún àwọn ọmọ gànfé tó ń gba owó kòtọ́ lọ́wọ́ àwọn Awakọ̀ àjàgbé Àpápá
Ọ̀gá Àgbà wọn Ọ̀gbẹ́ni Káyọ̀de Ọpéifá tó sọ̀rọ̀ yìí wí pé Ààrẹ ti fún wọn ní gbèdéke wíwẹ̀ yán kẹ̀yìnkẹ̀yìn tí Ọjọ́ náà sì ti pé lónìí.
Ọpeifa ní gbogbo kàànda ọ̀hún tó sì tún ṣe kìlọ̀-kìlọ̀ fún àwọn lọ́gà-lọ́gà láti darí àwọn Awakọ sí ibi ìgbọ́kọ̀sí tí ìjọba ti yà sọ́tọ́ fún wọn
Bí ọdún se ń súnmọ́ ni àwọn olùgbé ìpínlè Èkó ti fajúro bí ojà se gbé owó lérí tósì gaju agbára wọn lọ.
Lára àwọn ènìyàn tobá iléeṣẹ́ Bond FM sọ̀rọ̀ sọ pé ohun gbogbo ló gbe owó lórí kọ́já sísọ.
Wọ́n rawọ́ ẹ̀bẹ̀ sí ìjoba Àpapọ̀ láti wa ǹkan se síi
Àjọ tó ń mójútó ìkólẹ̀-ḱdọ̀tí ti Ìpínlẹ̀ Èkó ti ro àwọn olùgbé látí tọ́jú àwọn ilẹ̀ lásìkò ọdún yìí láti fi dènà àjàkálẹ́ àrún
Igbá kejì ọ̀ga àgbà àti alámòjútó Abilékọ Fọláshadé Kádírì ní ètò gbogbo ló ti wà nílẹ̀ láti ri wípé àgbègbè tí àwọn ènìyàn tí ń ṣe àjọyọ̀ ọdún wàní mímọ́
Arábìnrin náà tún wá sọ pé Àjọ LAWMA yóò pín àpò ìdàdọ̀tí sí ní ọ̀fẹ́ fún àwọn olùgbé agbègbè yìí láti kó àwọn ìdọ̀tí náà síi ní àsìkò pọ̀pọ̀sìsì ọdún.
Ilé Isẹ́ Olọ́ọ̀pá ti fi ọwọ́ sí yíyọ àwọn Ọ̀gá agbófinró mẹ́sàn án lẹ́yẹ ò sọkà látàri ìwà ìbàjẹ́ wọ́n.
Níbi àbájáde ìpàdé tó wáyé ní ìlú Àbújá ní ojọ́-kẹrìndínlọ́gbọ̀n àti kẹ́tàdínlọ́gbọ̀ oṣù ketà ọdún 2019, lábẹ́ Alága ìyen Ọ̀gá Àgbà tẹ́lẹ̀rí fún àwọn Ọlọ́ọ̀pá Ọ̀gbẹ́ni Musiliu Smith, ó fi kún pé àjọ náà buwọ́lu ìjìyà ọlọ́kan ò jọ̀kan fún àwọn òṣìṣẹ́ Ọlọ́ọ̀pá méwàá tó tasẹ̀ àgèẹ̀rẹ̀ sí òfin.
Látàrí ọ̀rọ̀ tí wọn fi léde, Àwọn tí wọn dá dúró ni, Abdul Ahmed, Adamu Abare, Osondu Christian,Samson Ahmadu,Pius Timiala,Agatha Usman,Esther Yahya,Idris Sheu,Usman Dass.
Àjọ náà tọrọ lọ́wọ́ Ọ̀gá àgbà Ọlọ́ọ̀pá pé kí wọn ṣàlàyé lẹ̀kúnrẹ́rẹ́ irú ìjìyà tí wọn fijẹ èyíkéyìí agbófinró tí adárúkọ nínú ìwádìí àwọn ọlọ́ọ̀pá.
ÌJÀǸBÁ ẸNU IṢẸ́
Ó ju Mílíònù méjì ó lé léèédégbèrín ènìyàn ló ń pàdánù ẹ̀mí wọn látàrí ìjànbá ẹnu isẹ́ àti àrùn tó fara pẹ́ isẹ́ ṣíṣe lọ́dọdún ní àgbáyé
Akowé àgbà fún ètò ìgbani sí iṣẹ́ Ogbeni William Alo ní òdiwọ̀n aláèlẹ́gbẹ́ ni ìyà tí àílàbò tó fí ń jẹ àwọn òṣìṣẹ́ àti gbígbìnyànjú ìlera àti ìdojúkọ tó ṣe faradà
Ò ní àwọn túnbọ̀ ma tẹ̀síwájú àti láti ṣe àgbéyèwò ìlànà, òfin àti àwọn ètò tó lágbára láti ripé ìlọsíwájú bá ètò àbò àti ìlera tó làmìlaka ní ẹnu isẹ́
Nínú ọ̀rọ̀ tí Ọ̀gá àgbà fún Àjo tó ń mójútó ọ̀rọ̀ àwọn òṣìṣe lágbàáyé, ẹ̀ka ti Orílẹ̀ èdè wa (Internàtional Labour Organisàtion Organisàtion) iyen Ọ̀gbẹ́ni Denis Zulu ni Orílẹ̀ èdè wa kúndún láti ma sàmì àyájó yìí láti lè fi mọ ìtẹ̀síwájú àti ibi tóyẹ ki wọn dojú isẹ́ ko nípa èto àbò ti ìlera lẹ́nu isẹ́.
Ẹ̀SỌ́ ALÁÀBÒ
Àwọn awakò kẹ̀kẹ́ elẹ́sẹ̀ mẹ́ta àti àwọn Olọ́kadà tó bá lòdì sí òfin ìrìnnà ìpínlẹ̀ Èkó ni wọn yóò o kólọ sí ibi tí wọ́n ti ń yẹ àrùn ọpọlọ wò, tí ìjoba yóò sì gbẹ́sẹ̀ lé kẹ̀kẹ́ tàbí irúfẹ́ ọ̀kadà bẹ́ẹ̀.
Olùdarí fún Àjo Ẹ̀ṣọ́ Àrìnyè Ọ̀gbẹ́ni Hyginus Omeje ló kéde ọ̀rọ̀ yìí lásìkò tí wọ́n ńṣe ètò ìdánilẹ́ẹ̀kọ́ tí ìjọba gbé kalẹ̀ pẹ̀lú àwọn Oníkẹ̀kẹ́,Ọlọ́kadà àti àwọn èrò wọn ní Ìjoba Ìbílẹ̀ Ìfàkọ̀ Ìjàyè.
Ogbeni Ofure-Ihenacho tó sojú fún-ún níbi ètò ọ̀wún ni àwọn awakọ̀ yí ní ẹ̀tọ́ sí ojú òpópónà tósì tún nbẹ̀ wọ̀n láti lo ọ̀nà gẹ́gẹ́bí ọmọlúwàbí.
Ọ̀gá àgbà yìí tún ránsẹ́ pé kí wọ́n ri dájú pé àwọn èrò tí wọ́n bá gbé jóòkó bótitọ́.
Nínú ọ̀rọ̀ Alága Kansulu yìí Apostle Ọlọruntoba Òkè lóti ńrọ àwọn Ọlọ́kadà àti oní kẹ̀kẹ́ láti yíí ìwà wọn padà kí wọn sì rí iṣẹ́ wọn bíi iṣẹ́ ẹlẹgẹ́ pẹ̀lú àwọn tí wọn jọ ńlo ojú ọ̀nà.
Àjọ Africa Union ní ò seni láàánu pé àwọn Ológun omo ilẹ̀ Sudan kọ̀ láti gbé ìjoba ilẹ̀ náà fún Alágbádá.
AU ti fún àwọn ológun ní gbèndéke ọjọ́ méẹ̀dógún láti gbé ìjọba fún Alágbádá lẹ̀yín tí wọ́n ti gba ìjoba lọ́wọ́ Ààrẹ Omar al-Bashir ní ọ̀sẹ̀ mẹ́tta sẹ́yín.
Bákan náà ni wọ́n tun fún olórí adìtẹ̀ gbàjọba ní ọgọ́ta ọjọ́ láti gbé ìjọba sílẹ̀ fún alágbádá, bí wọ́n bá kùnà àwọn yóò yọ orílèdè sudan kúrò ní Africa Union.
Ẹ̀wẹ̀ àwọn olori Ológun naa sì ti ń ṣe ìfọ̀rọ̀wérọ̀ pẹ̀lú olórí àwọn ajìjàgbara àti àwọn alátakò bí wọn ṣe leè gbé ìjọba fún àwọn tí wọn ó fìbò yàn
BANGBOSE/AṢOJÚ ILÉ ÌGBÌMỌ̀ AṢÒFIN
Ilé Ìgbìmọ̀ Aṣòfin ẹlẹ́èkẹ̀jọ lábẹ́ Aàre wọ́n Dókítà Bùkọ́lá Sàràkí àti Aka ẹgbẹrẹ rẹ̀ Yakubu Dogara tí wọ́n ń ṣojú nílé ìgbìmọ̀ aṣojú ṣofín ni wọ́n ti júwe gẹ́gẹ́bí aṣíwájú rere tó si ń fẹ́ ìlọsíwájú ilẹ̀ yíì.
Ọ̀mọ ilé ìgbìmọ̀ Aṣojú-ṣòfin tó ń ṣojú Àgbádárìgì Ọ̀gbẹ́ni Joseph Bamgbose ló sọ ọ̀rọ̀ yí lásìkò tó ńgbé o ríyìn fún wọ̣n pé èróngbà ìjọba ló mumú láyà àwọn aka ẹgbẹ́ ilé ìgbìmọ̀ aṣòfin ẹlẹ́ẹ̀kẹjọ, Óní gẹ́gẹ́ bíí ọmọ ilé ìgbìmọ̀ aṣòfin ọ̀hún tisa ipa ribiribi láti mú ayé dẹrùn fún àwọn ènìyàn agbègbè rẹ̀ látàrí ètò ìrónilágbára lórí ètò Ọ̀gbìn, isẹ́ ọnà ti ọ̀pọ̀lọpọ̀ oníṣẹ́-ọwọ́ náà si rí gbà láti jábọ̀ fún àwọn tó lọ sojú fún labuja bákan náà, Ódúpẹ́ púpọ̀ lọ́wọ́ àwọn agbègbè rẹ̀ fún ore-òfẹ́ tí wọn fún láti ṣojú wọn ní ilé ìgbìmọ̀ aṣòfin ósì ṣ̣e ìlérí pé òun kò ní já àwọn ènìyán náà kulẹ̀ lọ́jọ́-kọ́jọ́.
Ọ̀gá Ọlọ́ọ̀pá Mohammed Adamu tí bèrè fún ìjìyà tó gbópọn lórí àwọn ajínigbé, Idúnkokò mọ́ni tàbí ìwà-Ọ̀daràn míì.
Adamu sọ̀rọ́ níbi ìpàdé àwọn Aṣojú Ọmọ ìpínlẹ̀ Nasarawa ẹ̀ka ti Èko lábẹ́ Alhaji Aminu Muasu Maifata lásìkò ọdún Sallah.
O ní látì ìgbà tí wọ́n ti ṣe ìgbékalẹ̀ Puff Addent ni Ọjọ́ karun ún oṣù kerin ọdún 2019 ni Àjọ ọ̀hún ti gba ènìyàn bi métàlélọ́góta kalè lọ́wọ́ àwọn ajínigbé.
Ó fikún ọ̀rọ̀ rẹ̀ pé púpọ̀ lára àwọn ẹ̀sùn tówà nílé ẹjọ́ ni ìwáàdí nlọ lórí ẹ̀ àti àwọn ẹ̀sùn míì.
Ọ̀gá ọlọ́ọ̀pá gbóṣùbà ràbàndẹ̀ fún olùtónisónà rẹ̀ fún iṣẹ́ ribiribi ó sì tẹ̀síwájú pé ohun náà lófa ti àṣeyọrí àwọn ọlọ́ọ̀pá olùgbanisílẹ̀ tí wọn rí àwọn ọ̀daràn mú pẹ̀lú àwọn oun ìjà tí wọn rígbà.
Lójúnà àti mú ìdàgbàsékè bá ètò lílọ bíbọ̀ ọkọ̀ ojú omi ní ìrọ̀rùn ló mú Nigeria Maritime Administràtion and safety Agency (NIMASA) ṣe ìfilọ́lẹ̀ àwọn ọkọ̀ ńlá-nlá ayára bí àṣá lórí omi tó jẹ́ ti àwọn Apẹja tó sì ní ohun èlò ìgbàlódé nínú láti mú ìdàgbàsókè bá ẹ̀ka yìí.
Ògá àgbà àjọ òhún Dókítà Dakuku Peterside ló ṣíṣọ lórí ìwé èrí ní ìlú èkó ní àsìkò ìfikùn-lukùn pẹ̀lú àwọn oní ọkọ̀ ojú omi náà.
Ọ̀mọ̀wé Dakuku ṣàlàyé pé ọkọ̀ ojú omi orílèdè Nigeria wà ní ipò kejì ní áfíríkà báyìí àti mẹ́rìn-dín-ní-àdọ́ọ́ta ní àgbáyé gẹ́gẹ́ bí international maritime organization ṣe fi léde nínú ìgbéléwọ̀n wọn. Ní ìgbẹ̀yìn ìfọ̀rọ̀wánilénu wò tó lékenkà, Àwọn ọlọ́kọ̀ ojú omi fi ìdùnú wọn hàn láti bá àjọ NIMASA ṣiṣé papọ̀, láti leè ṣàṣeyọrí nínú èròńgbàwon láti jẹ́kí ọkọ̀ ojú omi tiwatiwa jẹ́ ìtẹ́wọ́gbà ní àgbáńlá ayé
Ọ̀gbẹ́ni Bayọ lsinyẹmi tó jẹ́ Olùbádámọ̀ràn Gomina Sanwo-Olu lórí ọ̀rọ̀ ìjọba ìbílẹ̀ àti oyè jíjẹ ni Olóyè Abdul Raman Rafiu Apena ti ṣe àpèjúwe rẹ̀ gẹ́gẹ́bi Olóṣèlú tó ṣe fi Ọkàn tán tó sì ń kó ipa rere láti ran àwọn aláèní lọ́wọ́ pàápàá jùlọ nínú Ẹgbẹ́ òṣẹ̀lú All Progressive Congress Mushin àti Ojúwòyè ní agbègbè ìpínlẹ̀ Èkó.
Ọ̀rọ̀ apinlẹ̀kọ yìí wá láti ẹnu àgbà olóṣèlú Olóyè Abdul Ramon Rafiu Apena ni ó júwe Ọ̀gbẹ́ni Bayọ lsinyẹmi bẹ́ẹ̀ nínú iṣẹ́ ìkíni kú ayẹyẹ Àádọ́rin ọdún wọn.
Alhaji Apena tí ó jẹ́ Balogun Ododowo Ojúwòyẹ̀ fi ìdùnú rẹ̀ hàn lórí ìgbé ayé ìrẹ̀lẹ̀ àti ti ọmọlúàbí tí ọlọ́jọ́ ìbí náà ń gbé, ìgbéayé tó ṣe tẹ̀lé ni, Alhaji Apena tún tẹ̀síwájú láti ṣe àdúrà fún ọlọ́dún náà.
Alágá ìdàgbàsókè Ìkòsì Ìṣhẹ́ri Ọmọbabìnrin Samiat Badà ṣe ìlérí fún àwọn ènìyan rẹ pé Àlàáfíà àti ìdùnnú wọn loún yóò wá ni ìgbà gbogbo o so ọ̀rọ̀ yìí nígbà tí ó ṣe ìbúra fún igbákejì ẹ Alhaji Mukaila Adisa àti pe ètò ìrónilágbára onígbà dégbà fún àwọn opó, àgbàlagbà àti àwọn ọ̀dọ́ bákan náà ló tún rọ àwọn olùgbé láti máa san owó orí lásìkò ki wọn lè ma jẹ ìgbádùn ìjọba síwájú si.
Ó dúpẹ́ lọ́wọ́ gbogbo àwọn àgbà ẹgbẹ́ APC ti àgbègbè kòsòfẹ́ federal constituency fún ìfọwọ́sowọ́pọ̀ wọn. Bíbúra fún igbákejì alága wáyé látàrí ìpapòdà alága àná, Alhaji Abdul-fatai Oyesanya tósì jásí ìgbéga igbákejì alága, Nígbàtí àyè alága sófo
Aya Gómìnà ìpìnlẹ̀ Èkó Dọ́kítà Ìbíjọkẹ́ Sanwó-Olú ti rọ gbogbo ẹlẹ́sìn Mùsùlùmí láti máṣe yẹ̀ kúrò nínu ìwà rere tí wón gbéwọ làsìkò Ramadan tó kásè ńlẹ̀, kí wọn jẹ́ kójẹ yọ nínú àwon ìwà wọn, àti ìhùwàsí wọn ní àwùjọ àti ní àrin ara wọn.
Dókítà Sanwo-Olu rọ̀ wọ́n níbi Ìrun Odún Eild-el-fitri ní Aláùsá ní Ìkẹjà, ó ní kí wọn máṣe gbàgbé ẹ̀kọ̀ ti osú Lamulana kọ́wa nípa ìfẹ́, Àláafíà àti ìpamọ́ra láìní ẹlẹ́yàmẹyà nínú.
Nínú ọ̀rọ̀ Gómìnà Sanwó-Olú ló ti dúpẹ́ lọ́wọ́ àwọn olúgbé fún ìfọwọ́sopọ̀ wọn tó sì tún ṣe ìlérí pé láìpẹ́ ojú òpó kan máa tó jáde fún ará ìlú láti máa fi kàn sí ìjọba bákan náà lótún óní gẹ́gẹ́ bí ẹṣe mọ̀ pé ìjọba yìí kònífi àyè gba ìgbàkugbà fún àwọn tó ń dalẹ̀ sí ibi tí kòtọ́ àti àwọn tí wọn ń rú òfin ìrìnà gómìnà tún ní ìjọba òun kòní káàárẹ̀ láti rii pé àgbékalẹ̀ òfin àti àfojúsùn òun múnádóko.
Akọ̀rọ̀hìn jábọ̀ pe nibe wọn gbàdúrà fún ìṣèjọba àlàáfià ìpìnlẹ̀ Èkó àti Nigeria láti ẹnu aládarí àwọn lèmọ́mù, tí wọn sì tún ṣe kóríyá fún àwọn ọ̀dọ́ tó díje nínú kíka àkọ́sórí Qurani àti ìdíje ìwé.
Àjọ JAMB ní àwọn kò ì tí kéde iye Gbèndéke máàkì tí àwọn tó ṣe ìdánwò àṣewọlé sí ilé èkó Ifásitì, bí àhesọ ṣe lùgborokan.
Olórí Àjọ Jamb ti ẹka Ìròyìn àti ìpolongo, Dọ́kíta Febian Benjamin ló jẹ́ kí èyí di mímọ̀ nígbàtí ń bá àwọn Akọ̀ròyìn sọ̀rọ̀ ní ìlú Èkó, ó ní kòsí òtítọ́ nínú ọ̀rọ̀ tí àwọn akẹ́kọ̀ọ́ náà ń gbọ́ kiri ó sì gbà wọ́n ní Ìmọ̀ràn pé kí wọn da ọ̀rọ̀ náà nù sígbó. Dókítà náà tún tẹ̀síwájú láti ṣàlàyé pé ọjọ́ kọkànlá oṣú kẹfà ni ìpàdé míràn máá wáyé lórí máàkì tí wọn yóò fi ṣe gbèndéke.
Ò ní Àjọ Jamb yóò ma fi tó wọn létí bí nǹkan bá ṣe ń lọ lẹ́sẹsẹ.
Olúpolongo ìbò sí ipò Agbẹnugan ilé ìgbìmọ̀ Aṣòfin ẹlẹ́ẹ̀kẹsàn án Ọ̀gbẹ́ni Fẹ́mi Gbàjàbíàmílà ti tako ẹ̀sùn Ọ̀daràn tí wọ́n fi kàn án.
Abdulmumuni tó jẹ́ Ọ̀gá àgbà fún ìpolongo ìbò fún Fẹ́mi Gbàjàbíàmílà ìyẹn Ahmed Wase, ní kò sí ilé ẹjọ́ tó fún Gbàjàbíàmílà ní ìwé ìpẹ̀jọ́ láti wá jẹ́jọ́ àti wi pe níwọ̀n ìgbà tí kò ní ẹ́jọ kankan láti jẹ́ o lẹ́ẹ̀tọ́ làbẹ́ òfin láti kópa nínú ètò ìdì̀bò ọjọ́ kọkànlá oṣù kẹfà Ọdún yìí.
Ọ̀gbẹ́ni Jubrin ní Ọ̀gá àgbà Ọlọ́ọ̀pá lẹ́jọ́ kósì rii pé ó tẹ̀lé àwọn adarí ẹgbẹ́ òṣèlú parapọ̀ láti rí I pé ó ṣe ìwáàdí ibi tí wọn tí rí àhesọ ọ̀rọ̀ wọn àti pe àwọn wo ni agbẹ̀yìnbẹbọjẹ́ láti ọ̀dọ̀ ìjọba àpapọ̀ tó ń ṣiṣẹ́ pẹ̀lú wọn.
Ẹ̀wẹ̀ Gbàjàbíàmílà náà ti darí ikọ̀ amòfin rẹ̀ ní ìlànà òfin láti tawọn lójì lórí ìbanilórukọjẹ́
Omo ilé ìgbìmọ̀ aṣójú-ṣòfin tẹ́|ẹ̀rí fún Kòṣọ̀fẹ́ Ọ̀gbẹ́ni Dayọ Bash Alébíoṣù ní kí gbogbo Ẹlẹ́sìn Islam, o kọ́ ìṣe àti ìwà Òjíṣẹ́ ńlá Mohammed.
Ọ̀gbẹ́ni Dayo Bash sọ èyí di mímọ̀ nígbà tó ń bá àwọn akọ̀ròyìn sọ̀rọ̀ lásìkò pọ̀pọ̀ṣìnṣìn ọdún Eid-el-fitri tí afi sorí ìparí àwẹ̀ olóṣù kan Ramadan.
Bash ni kí gbogbo Aṣíwájú ẹ̀sìn ó máa gbádùrá fún Ààrẹ Buhari àti Gómìnà Sanwo-Olu ti ìpìnlẹ̀ èkó.
Ò tún rọ̀ àwọn ará ìlú láti mágba àdúrà fún Orílẹ̀ èdè wa láti lo àsìkò yìí láti gbàdúrà fún àlááfíà àti ìṣòkan Nigeria.
Gómìnà ìpínlẹ̀ Èkó Ọ̀gbẹ́ni Sanwó-Olú titún jẹ́ kí ìfarajì rẹ̀ pẹ̀lú àwọn olùgbé ìpínlẹ̀ èkó fún àṣeyọrí gbogbo àfojúsùn àti ètò ìṣèjọba yìí
Gomina sọ̀rọ̀ yìí lásìkò tó n gba àwọn Ẹlẹ́sìn Musulumi Òdodo lálejò nínu Ọgbà ìjọba Aláùsá ní Ìkẹjà láti sàmì Eid-el-fitri tó sí ṣe ìlérí pé ojú kan máa tó jáde ti àwọn ara ìlú yóò malò láti lè mafi tó ìjọba létí lórí àwọn ojúnà tó nílò àtúnṣe kí wọn le tètè tunṣe. Ò tún rọ̀ wọn láti bẹ Ọlọ́run fún àlááfíà.
Àwọn ọlọ́ọ̀pá ti pe àkíyèsí àwọn Oníṣòwò ilé ìtura láti máa wà ní ojúlalákàn fi ńṣọ́rí nígbà gbogbo láti má wo lílọ bíbọ̀ àwọn ọmọ ẹlẹ́gbẹ́ òkùnkùn bóṣe jẹ́pé ilé ìtura nibi ìpàdé wọn.
Olùdarí àwọn Ẹ̀sọ́ tó ń gbógun ti ẹgbẹ́ òkùnkùn Ọgbẹ́ni Udom Udoak lo kéde ọ̀rọ̀ nígbà tó n ṣe ìpàdé pelu àwọn Olórí àdúgbò àti Onílé-ìtura àti àwọn Ọdẹ ní agbègbè Gbàgádà lórí akitiyan àwọn ọlọ́ọ̀pá láti dẹ́kun ṣíṣe ẹgbẹ́ òkùnkùn
Uduak rọ gbogbo àwọn tó ní ilé ìtura láti máa lo ẹ̀rọ ònmọ̀ CCTV kí wọ́n si ma fi tó àwọn ọlọ́ọ̀pá létí nígbàkigbà tí wọ́n bá kẹ́ẹ́fín wọn.
Àjọ olómi ìpìnlẹ̀ Èkó ni Ojúnà tí wọ́n ń ṣe ní Ojúnà márosẹ̀ Èkó sí Abéòkúta ló ṣe ìdíwọ́ fún omi tíkò já gaara fún àwọn olùgbé Ìyànà-Ìpájà, Ẹgbẹ́dá,Dọ̀pẹ̀mú,Orílé Agége,Ìdímù,Ìshẹri Olófin àti àwọn agbègbè tó kù.
Nínú ọ̀rọ̀ tí Olùdarí àgbà fún àjọ Olómi Ọ̀gbéni Muminu Badmus ṣe lálàyé pé àwọn ọ̀pá omi tó gbé omi sí àwọn ìlú yìí lóti bàjẹ́ lásìkò iṣẹ́ ojúnà.
Ó rọ̀ àwọn olùgbé láti máse bínú kí wọ́n mú sùúrù pé láìpé omi tójágara má tó padà sí ọ̀dọ̀ wọn.
Alága àjọ elétò ìdìbò nì ilẹ̀ yìí Ọ̀jọ̀gbọ́n Mahmood Yakub ti ṣe àpéjùwe ìgbésẹ̀ fún ìgbaradì ètò ìdìbò èyí ti àwọn kan ńlòdì sí òfin.
Ó ní ìgbèsẹ́ tuntun yìí ni láti lè jẹ́ kí ohun gbogbo lọ bótitọ́ tó sì bá ìlànà ètò ìdìbo mu.
Ọ̀jọ̀gbọ́n Yakubu sọ ọ̀rọ̀ yìí níbi ìpàdè Àjọ àwọn elétò ìdìbò ẹlẹ́kejìlá irúu rẹ̀ tó wáyé ní Jos olú ìpìnlẹ̀ Pleateu.
Alága tí àwọn lọ́ọ̀gálọ́ọ̀ga lọ ṣojú fún bí Alága àjọ tó ń ṣe àmójútó, Alága fún àwọn kọmíṣọ́ná àti Olùpolongo àti ọ̀gá lẹ́ka ìkọ́èkọ́ nípa ètò ìdìbò, Ọ̀gbéni Festus ní ìlànà yìí fé ní ọwọ́ àbòsí nínú tí kò sì fẹ́ jẹ́ ḱi àwọn ènìyàn ní ìgbàgbọ́ nínú wọn.
Ó ní Àjọ yìí ń ṣe àtúngbéyẹ̀wò tí yóò yanjú gbogbo àwọn awuyewuye tí ó ńṣẹ́ yọ kí á tó dìbò, ó kéré tán Ọgọ́ta ọjọ́ sí ìdìbò.
Ọ̀jọ̀gbọ̀n Yakubu ní eni tí Ẹgbẹ́ bá yàn ní ètọ̀ láti má gbaradì fún ìdìbò.
Ọ̀gá àgbà yìí tún ṣe kìlọ̀-kìlọ̀ pé yíyọ Orúkọ àti àmì ẹgbẹ́ òṣèlú àti pípàrọ̀ orúko aṣojú ẹgbẹ́ títí dí ọjọ́ kejì ìbò ní ìdarí àṣẹ ilé-ẹjọ́ àti polongo jẹ́ wàhálà àti ìdàmú.
A nílò láti máa gbé nínú ìrẹ́pọ̀ kí ìdàgbàsókè ó lè dé àgbègbè wa.
Gbólóhùn yìí ló ti ẹnu Alága ìdàgbàsókè Òjokòro Ọ̀gbẹ́ni Hammed Ìdòwú Tìjání wá, níbi wáàsí Àwè tó wáyé nínú ogbà káńsùlù wọn tó sì ń pàrọwà fún àwọn Òṣìṣè láti fi Ìmọ̀ sọ̀kan.
Alága gbé oríyìn fún gbogbo ọmọ ẹgbẹ́ tí ń ṣe iṣẹ́ mùsùlùmí òdodo pẹ̀lú ìwà pẹ̀lẹ́ ní gbogbo ìgbà niwọ́n má ń tọ́jú ara wọn pẹ̀lú ìbáṣepọ̀ tó dán mánrán tíwọn gbé ṣe pẹ̀lú àwọn ẹgbẹ́ ẹlẹ́sìn míràn, tún rán wọn létí pé àsìkò Ramadan jẹ́ èyí tí a fí nfọ Ọkàn àti ara mọ́ àti pẹ̀lú kámá ní ìwà rere sí omolàkejì láì wo ti Ẹ̀sìn tàbí Ìwà.
Bákań náà ló tún rọ̀ wọ́n láti má ṣe àtìlẹ́yìn tóyẹ ju ti tẹ́lẹ̀ lọ fún ìṣèjọba òun kí àwọn le ṣe àṣeyorì nítorí pé (Ẹnikan ki jẹ Awade)
Ọ̀gbẹ́ni Tijani kò ṣàì dúpẹ́ lọ́wọ́ Ọníwáàsí ọjọ́ náà ìyẹn Fadiilat Sheik Ajani Bello fún Oúnjẹ èmí t́i wọ́n fi bọ́ wọ́n.
Àarẹ Mohammadu Buhari ti ṣe ìfilọ́lẹ̀ àwọn tí yóò máa ṣe àmójútó ìdàgbàsókè Àríwá Gúsù tó sì ti yan Ajagun fẹ̀yìntì Paul Tarfa gẹ́gẹ́ bí alága wọn.
Nínú ọ̀rọ̀ Àarẹ ló ti ní ó yẹ kí irú àgbékalẹ̀ yìí ó wà lágbègbè ọ̀hún kí wọ́n le mójútó bí wọn yóò ṣe ṣẹ́gun àwọn Apanilékún Boko Haram tó ńda àlááfìa ilù wọn láàmú.
Ààrẹ ni àwọn ṣe èyí láti fi ẹ̀mí ìmoore hàn sí àwọn Ènìyàn yìí fún bí wọ́n ṣe fi ìbò gbé òwun wọlé 2015 àti 2019 ó sọ ọ̀rọ̀ ìfẹ̀mímoore hàn nígbà tó ńṣe ìbúra fún àwọn ikọ̀ yìí .
Aarẹ Buhari ní àwọn ikọ̀ yìí o ma jábọ̀ fún ìjọba tí wọ́n o ṣì maa ṣe ètò ìlanilóyẹ ìrónílágbára àti amáyédẹrùn tí àwọn dúkià ìjọba kò fi ní maa ṣòfò mọ́.
Ó tẹnúmọ pe ìgbésè yíyan àwọn ènìyàn tí yóò ma ṣóju ìjọba, àti pé ó wà lára ìlérí tòún ṣe lásìkò ìpolongo ìbò láti mú ìdàgbàsókè bá ọrọ̀ ajé wọn kí ìpín tí́wọ́n náà le tẹ̀wọ́n lọ́wọ́ lẹ́yìn tí wọ́n bá ti rẹ́yìn àwọn ikọ̀ Boko-Haram.
Àjọ tó ń gbógún ti ìṣowó ìlú mọ́ku-mọ̀ku tí ní àwọn ṣì ńtẹ̀síwájú nínú ìwáàdí bí Àarẹ ilé ìgbìmọ̀ aṣòfin, Bukola Saraki, ṣe ná owó nígbà tó ṣe Gómìnà ìpínlè Kwara lọ́dún 2003 si 2011.
Àjọ yìí ní àwọn ò ní dẹ̀yìn níbi ìwáàdí ìwà àjẹbánu láì wo irúfẹ́ ipò tàbí àyè tí t̀í eni ọ̀hún lè jẹ́.
Ténìyàn ò ba ṣe ohun Etùfù kòyẹ kó kíyèsí èhìnkùléni Àjọ yìí sọ fún Ààrẹ ilé ìgbìmọ̀ Aṣòfin.
Tony Oríkóládé tó jẹ́ Olórí léka ìròyìn fún àjọ (EFCC) ní àwọn yóò ṣe ìwá ìfín ìdikóko bí ó ṣe náa owó ìpìnlẹ̀ Kwara nígbà tó ńṣe Gómìnà ní ìpìnlẹ̀ kwara.
(Ọmọ aifọ lorò ńgbé) lómú Aṣòfin Bùkọ́lá Sàràkí fèsì pé Ìròyìn àgbélẹ̀ro àti ìbanilórúkó jẹ́ lásán ni ọ̀rọ̀ yìí.
Àwọn Aṣòfin ti yan igbákejì Ọ̀gá àgbà tẹ́lẹ̀rí fún ilé ìfowópamọ́ Erinlónibú orílẹ̀ èdè wa Ọ̀gbẹ́ni Túndé Lemo gẹ́gẹ́bí Alága fún Àjọ tó ńṣe àtúnṣe àwọn òpópónà tó jẹ́ ti ìjọba àpapọ̀, Àwọn aṣòfin tẹ́wọ́gba àbọ̀ áwọn ìgbìmọ̀ (FERMA) tí wọ́n fi ẹnu kòsí yíyan Lema gẹ́gẹ́bí alága wọn pẹ̀lú àwọn méje mìíràn láti máa ṣe ìṣàkóso.
Nurudeen Rafindadi ni wọ́n yàn sí ipò Olùdarí Àgbà fún àjọ yìí àti àwọn tí wọn yóò jọ ṣiṣé pọ̀ bí Buba Abdulahi Babangana Aji,Sha Abdulahi,Lorreta Aniagholu,Mujideen Dako àti Ọ̀gbẹ́ni Vincent Kọ́láwọlé.
Alága Ìgbìmọ̀ yìí Senator Magnus Abe ní, nínú ìwáàdí làwọn tí ríi pé àwọn ènìyàn yìí yẹ ní ipò Aládarí yìí.
Àjọ orílẹ̀ èdè tì buwọ́lu owó rọ̀gùn-rọ́gún Ọgọ́rùnmẹ́sà án Million Naira láti fi kọ́ ilé tó bójúmu fún àwọn Aṣọ́bodè ilẹ̀ wa.
Ḿinísítà fún ètò Ìṣúná Abilékọ Zainab Ahmeed ló kéde ọ̀rọ̀ yìí lẹ́yìn ìpàdé ìfẹnukò láàárín Àjọ yìí pèlú Àarẹ Mohammadu Buhari ní ilé ìjọba láàbújá.
Ahmeed ní àwọn Aṣọ́bodè ti ń bèèrè fún ilé olówópọ́ọ́kú aládàáni méjìlélógójì tí iye tí yóò si parí ọ̀kòokan jẹ́ Ọgọ́rùn-ùn-márùn-ùn lélàáadọ́ta mílíònù fún igun kọ̀òkan tí àpapọ̀ ẹ sì jẹ́ búlókù méfà.
Ó ṣe àfikún pé àwọn ẹ̀ṣó aṣọ́bodè yìí léètó sí àwọn èèlò ìkàn síraeni bíi Rédíò aláàgbéká,Ẹ̀̀ro ìbánisọ̀rọ̀ aláàgbérín,okùn afainá àti èròjà míì tí iye owó rẹ̀ jé Mílíònù Méjì Náírà.
Mínísítà ní àwọn èèlò yìí yóò ṣe ìrànwọ́ fún àwọn ẹṣọ́ yìí láti dá àwọn Onífàyàwó lẹ́kun àti wíwọlé sílẹ̀yí lọ́nà tí kò bá òfin mu.
Àjọ àgbáyé tó ń ṣe ìgbéléwọ̀n ilé kíkọ́ lórílẹ̀ èdè yìí (ICC-NNC)ọ̀gá àgbà kan léka yìí Ọ̀gbẹ́ni Joseph Otejere ní títẹ̀lé ìlànà àjọ yìí ni a filè dẹ́kun ilé wíwó.
Otejere ní ọ̀pọ̀ àwọn ọ̀ṣìṣẹ́ kọ́lé-kọ́lé àti àwọn Agbalékọ (DEVELOPER)ni wọn kìí tẹ̀lé ìlànà ilé kíkọ́, ọ̀rọ̀ yìí ló sọ fún àwọn Akọ̀ròyìn níbi ìṣẹ̀lẹ̀ ilé kan tó dàwó lulẹ̀ ní ìpìnlẹ̀ Èkó nìgbá tì òjò ńlá bèrè.
Ó sọ nínú ọ̀rọ̀ rè pé oríṣiríṣi ọ̀nà là ńlò fi kọ́lé nílè wa pàápàá àwọn ilé tóbájẹ́ gogoro lóyẹ kí wọ́n ya àwòrán fún un kó lè yé wọn dáadáa kó tó di pé wọn o bẹ̀rẹ̀ síní kọ́ọ àti pé títèlé ìlànà òfin ilé kíkọ́ ṣe pàtàkì.
Ó ní ó yẹ kí wọ́n máa tọ àwọn Akọ́ṣẹ́mọṣẹ́ lọ láti mọ̀ nípa ìlànà àti òfin, ó tún gba wọ́n níyànjú pé àwọn ìlànà ìkọ́lé ni àwọn ìlu ńlá-ńlá tí àwa náà lè máa lò láti fi kọ́lé tí yóò fi wá lọ́kàn balẹ̀ nígbà òjò tàbi nígbà ẹ̀ẹ̀rùn.
Ó ṣàlàyé nípa ìṣẹ̀lè ilé kan tó wó ní ìlu Port Harcourt ó ní ìwáàdí ló jẹ́ kí wọ́n mọ̀ pé àìkúnjú òṣùwọ̀n àgbaṣẹ́se ló fa ìṣẹ̀lẹ̀ òhun.
Adarí fún Orílẹ̀ èdè olómìnira Korea sí ilẹ̀ wa Nigeria Ọ̀gbẹ́ni Jon Tong Chol ti pe fún ìfọwọ́sowọ́pọ̀ ṣiṣẹ́ láàárín ilẹ̀ Korea àti Nàìjíríà fún ìdàgbàsókè tó lọ́ọ̀ọ̀riin
Ó pe ìpè yìí níbi Àpèjẹ ọjọ́ ìbí ọdúnmétàdínláàdọ́fà tí wọn ṣe fún Kim II Sung tí ilé àwọn ilè àṣe ì́lu òhún tó wà ní ílù Àbújá ṣe fún.
Ọ̀gbẹ́ni Jon tó gbẹnusọ fún Kim Chin ll tó jé Akọ̀wé àti Ògbùfọ̀ ni, ó ti pẹ̀ tí àjọṣepọ̀ ti wà láàárín orílẹ́ èdè méjèjì yìí àti pé wọ́n fẹ́ kó tún fi ẹsẹ̀ rinlẹ̀ ju ti àtẹ̀yìnwá lọ.
Agbẹnusọ yìí ní táabá wò dáadáa a o ri pé nínú Àsía orílè èdè Korea àti Nàìjíríà ní ìbádọ̀rẹ́ ọlójọ́ pípé tiwà láti ayé Kim ll Sung àti Kim Jon tí wọ́n jẹ́ bàbá ń́lá wọn.
Láàkótán ó ní, ìbáṣepò Àṣà àti ìdọ́ọrépọ̀ wa sì n tèsíwájú.
Àwọn jagun-jagun tí wọ́n dìtẹ̀ gbà ìjoba ti ṣe ìlérí pé gbígbà tí àwọn gba ìjọba ní ìbámu pẹ̀lú ìfẹ́-inú àwọn ara ilú.
Wọ́n ní ọwọ́ ará ilú ni àṣẹ wà bóyá wọ́n ṣì ń fẹ́ Àarẹ yìí nítorí pé àwọn ni wọ́n bọ́síta láti ṣe ìfi èhónú hàn pé kí wọ́n yọ Aarẹ Ọrílẹ̀ èdè wọn, ìyẹn Omar al Bashir.
Àwọn olùwọ́de kó ara wọn jọ sí agbègbè kan ní àdúgbò Khartoum, bí wọ́n ṣe ńfura pé olórí àwọn adìtẹ̀ gba ìjọba ọ̀hún leè súnmọ́ ọ̀gbẹ́ni Bashir pẹ́kípẹ́kí.
Àwọn Ológun ní àwọn ò ní tẹ̀lé ẹ̀sùn tí àjọ Àgbáyé fi kàn án ní ilé ẹjọ́ pé ó ńṣi agbára lò lórí àwọn ara ilú lágbègbè Sudan Darfur lọ́dún 2003 sí 2008.
Nítorí náà, wọn leè fàá fún ìjẹ́jọ́ ní inú ìlú sudan, gẹ́gẹ́ bí àlàkalẹ̀ ìgbìmọ̀ tí ológun adìtẹ̀ gbàjọba gbé kalẹ̀
Ìṣubú ìjọba yìí ni wọ́n ní kòsé lẹ́yìn òwón gógó ọjà tó ti ń ṣẹlẹ̀ láti ọṣù díẹ̀ sẹ́yìn, tí ènìyàn méjìdínlógójí sì ti bá ìṣẹ̀lẹ̀ òhún lọ.
Àwọn jagun-jagun ní àwọn yóò ma darí ilú títí tí ìdìbò yóò fi wáyé tósì tún kéde kónílégbélé olóṣù mẹ́ta.
Ológun ni yóò ma darí fún Odún méjì, ṣùgbọ́n wọ́n ní ólè máju osù kan lọ tí ọ̀rọ̀ àwọn Olóṣèlu bá yé ra wọn lásìkò.
Ó dín díè Lógóje-Ẹgbẹ̀rún ọkọ̀ ló ti lu òfin ìrìnà ní ipìnlẹ̀ Èkó, tí àwọn ọkọ̀ yìí sì jẹ́ ti àwọn Kọmíṣọ́ná, Aṣòfin, Òjíṣẹ́ Olúwa àti àwọn míì ní wọ́n tiṣẹ̀ sí òfin ìrìnnà ọkọ̀ ìpìnlẹ̀ èkó láàárín oṣù kínní sí ìkẹta ọdún 2019 tí ẹ̀rọ titun tí mú nọ́uńbà ọkọ̀ sì mú nóuńbà ọkọ̀ wọn silẹ̀.
Ọ̀gbẹ́ni Gbọ́láhàn Toríọlá tó jẹ́ olùdarí àwọn ẹ̀ṣọ́ yìí ní ẹ̀rọ tó ń ṣọ́ lílọ bíbọ̀ ọkọ̀ ló ti mú nóuńba àwọn ọkọ̀ yìí sílẹ̀ nígbà tí wọ́n ṣẹ̀ sí òfin ìrìnnà ó ní ẹ̀rọ yìí náà ló jẹ́kí wọ́n mọ orúkọ àti irúfẹ́ àwọn ènìyàn tí wọ́n jẹ́.
Toríọlá ní, tí arúfin kan bákọ̀ láti wá jẹ́jọ́ lẹ́yìn ọjọ́ méje pé, wọn ó fi orúkọ rẹ̀ sí ìwé ìbanilórúkọ jẹ́ wọn ósì tún gbée lọ ilé-ẹjọ́ aláágbéká pelu ẹ́kúnwó ìtanràn rè yóò tún lé sí ìdá/ọgọ́rùn-ùn.
Ó ní lẹ́yìn àyẹ̀wò agbára ẹ̀rọ yìí lómú káwọn ṣe ìfilọ́lẹ̀ sí ojúnà ìpínlẹ̀ Èkó.
Fífi òfin de àwọn ọlọ́kadà àti kẹ́kẹ́ ẹlẹ́sẹ̀ mẹ́ta ní ìjọba ti ṣe àpèjúwe bí ojúnà ìdábò bò ará ìlú Eko áti dúkìá wọn.
Àkó ọ̀rọ̀ yìí Alága ìdàgbàsókè ìwọ̀-òòrùn Àgbádárìgì Ọgbẹ́ni joseph Gbenú Henugbe nigbati o n dahun sii ibere àwọn Akọròyìn nípa ìnira tí òfin ọ̀hun múbá ará ìlú.
Lóòótó Ọ̀kadà àti kẹ̀kẹ́ ẹlẹ́sẹ̀ mẹ́ta ni ó jẹ́ ọ̀nà tí ó yára fún àwọn èniyàn láti bọ́ lọ̀wọ̀ súnkẹrẹ- fàkẹ̀rẹ lójú pópó síbẹ̀ kíì ṣe ojúùtú sí ìṣòro.
Alága ní pẹ̀lú àwọn Àkànṣe ọ̀nà tí Gómìnà Sanwó-Olú ń ṣe yìí o mú ìdàgbàsókè àti ìrọ̀rùn bá arà ìlú.
Ìjọba ìpínlẹ̀ ti ké gbàǹjarè sí etí àwọn arìn-ìrìn àjò sí orílẹ̀ Ọ̀jọ̀gbọ́n tàbí ní ìbáṣepọ̀ pẹ̀lú Ọmọ ilẹ̀ China, kó tètè jọ̀wọ́ ara sí ibùdó àyẹ̀wò látárí àìsàn Corona-virus tó ti China wa.
Kọmísọ́na fún ètò ìIera Ọ̀jọ̀gbọ́n Akin Àbáyòmí ní dídá ṣe ìtọ́jú ẹni léwu pùpọ́ lórí àìsàn Corona tí àwọn arìnrìn àjò ń ṣe òun ni ìgbésẹ̀ kínní láti kó àrùn yìí.
O ní wọn sọ èyí láti dáàbòbo olúkúlùkù àti láti máa bá gbá áìsàn yii láàyè.
O tẹ̀síwájú pé ẹnikẹ́ni tó bá fẹ́ ṣe ìtọ́jú fún ara rẹ̀ gbódọ̀ jóòko sílé láìgba àlejò tábí lọsí àwùjọ ọ̀pọ̀ ènìyàn, Ó gbọdọ̀ sáfún àwùjọ ọ̀pọ̀ ènìyàn kò sì gbọdọ̀ wọ ọkọ̀ èrò tàbí ọkọ̀ ojú òfurufú.
Ọ̀jọ̀gbọ́n Àbáyọ̀mí rọ àwọn ará ìlu láti kọ̀yìn sí ìròyìn tí kò báti ọ́físì Àjọ elètò ìlera jáde.
Àwọn ọmọ ìsọ̀ta tí n ṣọbà lórí ilẹ̀ tí wọ́n yà sọ́tọ̀ fún ilé ẹ̀kọ́ Girama ní Òtúmarà ni èbúté mẹ́ta ní ìlú èkó ni wọ́n ti gbà ní ìmòràn pé kí wọn kúrò ní orí ilẹ̀ náà.
Baálẹ̀ Kẹhinde Kalẹ̀jayé ló gba àwọn Oníròyìn nímọ̀ràn ọ̀rọ̀ yìí ní ìlú èkó.
O ní, ilẹ̀ yìí ni ìjọba ti yàà sọ́tọ̀ fùn ilé ìwé aláàkọ́bẹ̀rẹ̀ mẹ́fà lásìkò ìṣèjọba Jakande tósì jẹ́pé méjì ní wọn le parí nínú rẹ̀.
Olóyè Kalẹ̀jayé ní ó wá jẹ́ ohun ìyàlẹ́nu pe ìyókùn nínú ilẹ̀ náà ni àwọn ọmọ asùnta ti wá sọ ibẹ̀ di ibùgbé.
O tako ìròyìn kan tóní wọn ti ya ilẹ̀ náà sọ́tọ̀ fún ilẹ̀ Ọjà, Kalẹjaye ní irọ́ pátápátá gbáni.
Baálẹ̀ gbóríyìn fún Gómìnà Sanẃó-Olu, Alaga Dainland Abilékọ Ọmọlọlá Essien àti Ọ̀gbẹ́ni Adekanye fún àdúrótì wọn lórí ètò yìí.
Ìjọba ìpínlè Èkó ti tún bẹ̀rẹ̀ ìtanijí lórí àwọn ilẹ̀ olómi fún àwọn nǹkan Àlùmọ́nì tó nbẹ nínú rẹ̀.
Ọ̀gbẹ́ni Bello ní ìpínlẹ̀ Èkó fi àsìkò yìí la àwọn ènìyàn lọ́yẹ̀ lórí iwúlò àti Àlùmọ́nì tó fi ara sin sínú omi, wọn w ápè àwọn àgbègbè tókùn kí wọn wá darapọ̀ mọ́ wọn nínú ìgbélárugẹ oun àlùmọ́nì tó fara sin sínú omi.
O tẹ̀síwájú pé ìkẹ́ ni àwọn ilẹ̀ yìí jẹ́ fún àláàdúgbò tó bá wà nítorí pé ó dára fún Ọ̀gbìn ewébẹ̀, iṣẹ́ ọnà àti àwọn nǹkan mère mère míràn bíi ibi ìgbàfẹ́.
Ọ̀gbẹ́ni Bello ní ìjọba yóò dá ètò ìmójútó àti ìpolongo sílẹ̀ láti ríi pé àwọn ènìyàn jànkàn jànkàn láwùjọ yóò fọwọ́sowọ́pọ̀ pẹ̀lú wọn láti dáàbò bo oun alumoni ti ipinlẹ yii ri ninu omi.
Alága ẹgbẹ́ àwọn awakọ RTEAN lórílè èdè yìí Alhaji Musa Mohammed ti kìlọ̀ fún àwọn Awakọ̀ láti máṣe gbé owó lé ọkọ̀ látàrí kíkó tí ìjọba kó kẹ̀kẹ́ Marwa kúrò nílẹ̀
Ó sọ ọ̀rọ̀ yìí níbi tí ilé ẹ̀kó ìpoògùn ti ìjọba ìpínlẹ̀ Èkò tí wọn tún fi àmì ẹ̀ye dá Gómìnà lọ́lá tí òun naa sì tún se ìlérí pé òun yóò túnbọ̀ teramọ ìgbélárugẹ ètò ẹ̀kọ́.
Ilé ìgbìmọ̀ aṣòfin ti páláṣẹ fún àwọn ẹ̀ṣọ́ aláàbò ti pápákọ̀ òfurufú ti ìjọba Àpapọ̀ láti se ìmójútọ́ àti fífi ara balẹ̀ ṣe ìwáàdí àwọn tó n gbé egbògi olóró àti lẹ́ka mìíràn tí iṣè wọn jẹmọ́ o.
Àwọn Aṣòfin ní àwọn tí àyẹ̀wò bá kún ojú òṣùwọ̀n nìkan lóní ẹ̀tó láti dúró láwọn agbègbè yìí.
ilé ìgbìmọ̀ Aṣòfin buwó lu àbá tí Aṣòfin Ibrahim Olúlégba gbé sí iwájú wọn, tí àwọn aṣòfin méje mìí tún kín n lẹ́yìn, bákan náà lótún mú ẹnu ba ṣíṣì tí wọn ṣí Ọmọdébìrin Zainab Aliyu mú ní Saudi Arabia pé ó gbé egbògi olóró.
Ò fi ìdùnnú rẹ̀ hàn bí orí ṣe kó Aliyu àti àwọn meji mìí yọ lọ́wọ́ ikú àìmọ̀dí lẹ́yìn ìwáàdí tó fìdí rẹ̀ múlẹ̀ pé wọn kòmọ bí egbògi olóró náà ṣe dé inú àpamọ́ wọn.
Àtúnṣe ojúnà Àgbádárìgì ti tún bẹ̀rẹ̀.
Igbákejì Gòmìnà Dókítà Ọbáfẹ́mi Hamsat ní àtúnṣe ọ̀hún bẹ̀rẹ̀ láti ọjà ńlá Trade fair lòjúnà márosè Àgbádárìgì.
Dókítà Hamsat ìṣíkejì ọ̀nà yóò láàrín Agboju sí traid fair.
Ó ní ọ̀nà náà yóò fẹ̀ẹ̀ láti abala mẹ́rin tówà tẹ́lẹ̀ losí abala mẹ́ẹ̀wá.
Ó ṣe ìlérí pé àtúnṣe ọ̀wun yí parí nínú oṣù kejìlá ọdún.
lgbákejì Gómìnà rọ àwọn Awakọ̀ láti faradà ìnira tí àtúnṣe òhún le ma mú bá wọn .
Bákan náà ló ní kí wọn máa tẹ̀lé òfin kí wọ́n máṣe sáré àsápajúdé kí wọ́n sì rántí àwọn ẹlẹ́sè, kí àwọn ẹlẹ́sẹ̀ náà ó ṣẹ pẹ̀lẹ́-pẹ̀lẹ́ làsìkò àtúnṣe ọ̀nà yìí.
Ó fikún ọ̀rọ̀ rẹ̀ wí pé ìfọwọ́sowọ́pọ̀ tiwà láàrín àwọn òṣìṣẹ́ẹ́ Àjọ atún ọ̀nà ṣe tó jé ti ìjọba Àpapọ̀ láti ṣe àtúnse ọ̀nà igbó elérin jáde sí Àgbárá.
Akọ̀wé àjọ Amúṣẹ́ṣe dúpé, Ọ̀gbẹ́ni Olujimi Hotonu ní, láti bí ọdún méwàá sẹ́yìn ni ọ̀nà yí ti nílò àtúnṣe.
Ẹgbẹ́ òṣẹ̀lú People Democtic Party (PDP) ẹkà t‘èkó ti ní ó yẹ kí Ìjọba se ìrànwọ́ fún àwọn ebí àwọn èrò tó pàdánù èmí wọn nínú Ọkọ̀ ojú-omi ni Agbègbè Bádóre Ìkòròdú
Nínú ọ̀rọ̀ ti Agbẹnusọ fún ẹgbẹ́ yìí, Ọ̀gbẹ́ni Taofik Gani ní Ẹgbẹ́ Òṣèlú bere fún ìwáàdí múnádóko lórí ìṣẹ̀lẹ̀ yíi.
Ó fi ọ̀rọ̀ náà léde pé ọkọ̀ ojú omi tí ó ń dànù lemọ́lemọ́ ní ẹka ojú ọ̀nà orí omi ti ṣe ikú pa ọ̀pọ̀lọpọ̀ ènìyàn.
Báakan náà lótún gba Gómìnà Sanwó-Olú lámòràn láti pèsè àwọn ohun èèlò ààbò ìrìnnà ọkọ̀ ojú omi bí aṣọ ìdáàbòbò, ọkọ̀ ìdóòlà èmí àti iná ọba tó mọ́lẹ̀ rokoṣo pẹ̀lú àwọn akọ́ṣẹ́mọṣẹ́ awakọ̀ ojú omi.
Ó tẹ̀síwájú pé kí Gómìnà Sanwó-Olú mójútó àwọn kùdìẹ-kùdìẹ ní tó nkójú àwọn olúgbé ìpínlẹ̀ èkó.
Ipa ribiribi ní isẹ́ ọwọ́ àti Ọgbọ́n àtinúdá ń mú bá ìdàgbàsókè ọrọ̀ ajé.
Olùdarí Àgbà fún ilé Ẹ̀kọ ìgbóhùn sáfẹ́fẹ́ Arákùnrin Abíólá Ajíbólá tó tẹnumọ́ ọ̀rọ̀ yìí nígbà tó ń ṣojú Ọ̀gá Àgbà pátá-pátá fún ilé isé Rédíò Ìjọba Àpapọ̀ Dọ́kítà Maosur Liman níbi ètò tí wọ́n fi ṣíde ìgbẹ̀kọ́ ọ̀wọ́ kejì àwọn akẹ́ẹ̀kọ́ nípa ìgbóhùn sáfẹ́fẹ́ tó wáyé nínú ọgbà ilé ẹ̀kọ́ òhún ní GRA Ìkẹjà.
Arákùnrin Ajibọla rọ àwọn Akẹ́ẹ̀kọ́ pé kí wọn ríi pé wọn ṣiṣẹ́ takuntakun láti ríi pé wọn dá iṣẹ́ ti ara wọn sílẹ̀ kí wọn leè kojú ìṣòro àíríṣẹ ṣe tó débá orílèdè yìí, Ó sì ṣe ìlérí pé òun yóò dá ìdánilẹ́ẹ̀kọ́ kan sílẹ̀ láàrin ẹ̀kọ́ ọlọ́sẹ̀ mẹ́sàn án tí wọn ń ṣe lọ́wọ́
Bákan náà lótún rọ àwọn Akẹ́ẹ̀kọ́ láti jẹ́ Ọmọlúwàbí kí wọ́n siì jìnnà sí ẹgbẹ òkùnkùn nítorí pé ẹgbẹ́kẹ́gbẹ́ ń ba ìwà rere jẹ́.
Nínú ọ̀rọ̀ ti Ọ̀gá Àgbà fún gbogbo ẹ̀ka Abílekọ Nkiruka Okiche lòun ti ka ìlànà òfin iléìwé ọhún sí ẹtíìgbọ́ wọn.
Ọ̀gbẹ́ni Tanko Abdulahi tóun jẹ́ Ọ̀gá léka Ìgbẹ̀kọ́ naa gbà wọ́n níyànjú láti ní ẹ̀mí àti máa ṣe ìwádìí lóòrèkórè.
Gomina Sanwó –Olú ti fi ọwọ́ ṣọ̀yà fún àwọn Agbábọ́ọ̀lù ikọ̀ Fífà pé kí wọ́n lọ fi ọkàn balẹ̀ pé ètò ààbò tó péye, lóri lílọ-bíbọ̀ ní ìrọ̀rùn, ilé ìgbè tó fini lọ́kàn balẹ̀ àti ṣíṣe àkóso láàrin ogunlọ́gọ̀ ènìyàn, ní ìlú Èkó, tí orílèdè Nàíjíríà bá gbé gbá orókè láti ọwọ́ Àjọ FIFA pé kí wọn lọ ṣe kòkárí àti gba ìdíje àwọn ọmọbìnrin tí ọjọ́ orí wọn kòju ogún ọdún wá sílẹ̀ lọ
Ọ̀rọ̀ yìí ló jáde lásìkò tí àwọn ikọ̀ tí ń ṣàbẹ̀wò láti Àjọ FIFA tí alága àwọn agbábọ́ọ̀lù ní orílèdè yìí NFF Amaju Pinnik darí wọn lọ ṣe àbẹ̀wò sí gómìnà lọ́ọ́fìsì rẹ̀ ní Ìkẹjà.
Ó ní Ọriĺẹ̀-èdè yìí ti gbaradì fún eré Ìdárayá ẹlẹ́ẹ̀kẹrìndínlógún irú rẹ̀ tí wọ́n sì ti pèsè àyè sí ílu Benin city, Asaba àti Uyo.
Sanwó-Olú ní ìpínlè Èkó pẹ̀lú ẹgbẹlẹmùkú ènìyàn tó lé ní Ogún mílíònù óní ìlú Èkó ní agbára, àti àwọn Ọ̀dọ́ lọ́lọ́kan òjòkan àti ọ̀yàyà láti gba àlejò, gẹ́gẹ́ bí ìlú kan gbòógì tí wọ́nti yà sọ́tọ̀ fún ìdíje tó ń bọ̀ yìí.
Gómìnà, tún mú ẹnu ba ti ìpalẹ̀mọ́ Orin tó ń bò láìpẹ́ yìí, ó tún jẹ́ ọ̀nà ìmúgbòòrò ọrọ̀ ajé nípa ìrìn àjọ ìgbafẹ́.
Amaju Picnic tó jẹ́ Ààrẹ fún Ẹgbẹ́ agbábóòlù ilẹ́ wa dúpẹ́ lọ́wọ́ Gómìnà fún ọ̀rọ̀ ìyànjù oníyebíye tóbá àwọn agbábọ́ọ̀lù Ọkùnrin àgbà sọ, ó tún fi kún pé àwọn ikọ̀ yìí wá fún ìrànwọ̀ ìjọba láti jẹ́ kí eré ìdárayá bọ́ọ̀lú aláfẹsẹ̀gbá ó tún mú òkè si.
Àwọn Òǹkọ̀tàn wa ni wọ́n ti pè láti jígìrì kí Ìtàn, Àṣà àti Ìṣẹ̀ǹbáyé wa ó má bàá parun.
Ọ̀rọ ̀ìrántí yìí ni Gómìnà Ìpínlẹ̀ Èkó Ọ̀gbẹ́ni Babájídé Sanwó-Olú pe gbogbo ènìyàn śi níbi ìfilọ́lẹ̀ ìwé mánigbàgbé kan tí wọ́n pè ní MÁTIKÚ tó wáyé ní Akọkà Yaba.
Gomina dúpẹ́ lọ́wọ́ òǹkọ̀tàn yìí fún bí o ṣe kọ ìwé ọ̀hún nípa ìtàn Ìpínlẹ̀ Èkó ó tún ṣe ìlérí pé ìjọba yóò ma lé iwájú nínú Ìfẹ́ Ìṣọ̀kan àti ṣíṣe àgbélárugẹ àṣà.
Abilékọ Abọ́sèdé Adélafà tó jé Akọ̀wé fún Àjọ elétò ìrìnàjò ìgbafé àti Àṣà tó lọ ṣojú Gómìnà níbẹ̀ ní gómìnà níìfẹ́ púpọ̀ śi ìwé tóbá ní ṣe pẹ̀lú ̀itàn nítorí pé lára ìrànwọ̀ àti jẹ́ kí àṣà wa ó le pé kárin kése ní, kó sì tún le ṣe àtìlẹ́yìn fún ìjọba.
Ṣé oníìkàn laajẹ́ ó ṣe, Oǹkọ̀tàn yìí Ọ̀gbéni Ẹlésin tó kọ ìwé yìí ní ojúṣe àwọn oǹkọ̀tàn ni láti má kọ ìtàn mánigbàgbé àti èròńgbà lórí ìwé yìí pé yóò se àfihàn ojúlówó ọmọ èkó tòóótó.
Bákán náà lótún rọ àwọn ọ̀dọ́ láti máṣe gbàgbé ìtán ibi tí wọ́n t́i ṣẹ̀ wá nítorí pé orírun wọn nìyẹn àti àmì ìdánimọ̀ wọn.
Ilé ẹjọ́ to ńgbọ́ ẹjó lẹ́yìn ìdìbò (PEPT) ni wọn yóò ṣe ìfilọ́lẹ̀ ìgbẹ́jọ́ ẹ̀ka ti olú ìlú Àbújá ní ilé ẹjọ́ kò tẹ́milọ́rùn.
Tí wọ́n sì ti to ẹjọ́ mérin tí wọ́n kọ́kọ́ fé gbọ́ sì́lẹ̀ ,
Àkọ́kọ́ ni ti Ẹgbẹ́ Òṣèlú Hope Democràtic Party (HPD) àti Ọ̀gbẹ́ni Ambrose Owuru, tó ń polongo ara rẹ̀ ní olùdíje fún Ààrẹ ẹgbẹ́ náà
Ẹlẹ́èkejì ni ti Ẹgbẹ́ Ọ̀ṣèlù (PDP) tí Alhaji Àtiku Abubakar sì jẹ́ Olùdíje fún ipo Ààrẹ.
Coalition for Change ni ejọ́ tóun jẹ́ ẹlẹ́èkẹ́ta, tí Jeff Ojinika Ẹni tó ń polongo ararẹ̀ gẹ́gẹ́ bíi olùdíje Ààrẹ ẹgbẹ́ náà
Ìgbẹ́jọ́ tó ṣìkẹrin ni ti Ẹgbẹ́ People’s Democràtic Movement (PDM) eleyìí ti òjíṣẹ́ Olúwa Aminchi Abu tóun náà ń polongo ara rẹ̀ gẹ́gẹ́ bíi olùdíje fún ipò Ààrẹ ẹgbẹ́ náà
Ààrẹ Buhari ti tún fi ọwọ́ sọ̀yà pé òun ò ní já ọmọ Orílẹ̀ èdè yìí kulẹ̀ ní ìgbà kan-kan lórí Ìdánilẹ́èkọ́ nípá ìwùwà sí asájú, Ètò ààbò tó péye àti ìgbé ayé ìrọ̀rùn fún gbogbo Ọmọ ilẹ̀ yìí.
Ọ̀rọ̀ yìí ni Aàrẹ sọ ní Mósháláshí ńlá tó wà Lábùjá lásìkò tí wọn ń sàmì oṣù Ramadan ó ní òun yóò ṣe Ìjọba tí yóò mú ìdẹ̀rùn bá Ọmo Ọrilé-èdè Nàìjíríà. Akọ̀ròyìn fún Àare wa Mallam Garba Ṣheu ní Àarẹ dúpẹ́ lọ́wọ́ gbogbo Ọmọ Nàìjíríà tí wọ́n fi àyè gba òun láti ṣiṣẹ́ sin ìlú lẹ́lẹ̀kejì.
Ààrẹ rọ àwọn Mùsùlùmí láti máa ní Ìkóra ẹni ní Ìjánu làsìkò lámú-lánà.
Imam Mọshalashi yìí Sheik Abdul-Waheed Sulaimon naa tún pàrọwà fún ìrònúpìwàdà àti àdúrà kí orílẹ̀̀-edè wa ba lè ní ààbò tó peye.
Bí ọdún se n súnmọ́ ni àwọn olùgbé ìpínlẹ̀ Eko ti fajúro bí ojà se gbé owó lérí tó sì gaju agbára wọn lọ, tí kòsì mú ayé dẹrùn fún mùtúmùwà
Lára àwọn ènìyàn tí ó bá iléṣe Bond FM sọ̀rọ̀ so pé ohun gbogbo ló gbe owó lórí kọ́já sísọ ní ọjà tí ósì jẹ́ kí àti la irúfẹ́ àkókò yìí kojá nira fún àwọn ènìyàn.
Wọ́n rawọ́ ẹ̀bẹ̀ sí ìjoba Àpapọ̀ láti wá nǹkan ṣe síi, àtipé lílọbíbọ̀ owó láàrin ìlú leè jẹ́ kí ọrọ̀ ajé lọ sókè síi, ásì tún jẹ́kí ìgbé ayé ìdẹ̀rùn wà fún gbogbo mùtúmùwà.
Akínrógun ìlú Èpé Ọ̀túnba Dẹngẹ Anífowóṣe ti késí gbogbo ọmọ orílẹ̀-èdè yìí ĺáti sowópọ pẹ̀lú Ààrẹ Buhari fún ìyípadà rere fún ilẹ̀ wa.
Ó ní èròńgbà àti tún ìlú ṣe èyí tó ṣe ìrànwọ́ fún un láti wọlé lẹ́lẹ́kèejì.
Ọ̀túnba Anífowóṣe ní sáà kejì yóò mú ìyípadà ọ̀tun wá bí Àarẹ ṣe ti fi ipa rẹ̀ lélẹ̀ fún orílèdè yìí.
Ó tún dúpẹ́ lọ́wọ́ àwọn olùgbé ìpínlẹ̀ Èkó bí wọ́n ṣe dìbò lópò yanturu fi gbé Gómìnà Sanwó-Olú wọlé àti pé gómìnà yìí ní ìmọ̀ ìjìnlẹ̀ láti leè ṣọ ìpínlẹ̀ Èkó di ìlú àpéwò fún àwọn Oníṣòwò.
Ọ̀tùnba Dẹngẹ nígbà tó ń kí Gómìnà tó kógbá wọlé, ìyẹn Akinwunmi Ambọde pé ìtẹ̀síwájú rẹ̀ á dára àti pé Sanwó-Olú yóò ma tẹ̀síwájú nínú àlàálẹ̀ Asíwáju wọn.
Ìjọba ìpínlẹ̀ Èkó ti ń ṣe ètò lábẹ́nú láti kọ́ ẹ̀kún ilé ìwòsán ìjọba tó wà ní ìdàgbàsókè Àmúwò-Ọdòfin.
Igbá kejì Ọ̀gá àgbà àjọ elétò ìlera Dókítà Olúfúnmilọla Èṣhọ́ ló sọ ọ̀rọ̀ yìí níbi ìpàdé tó lọ ṣe ní́ ilé ìwòsàn yìí lẹ́ka ti ìgbẹ̀bí àti ọmọ wẹ́wẹ́ ‘
Dókítà Ẹ̀shọ́ ní ìjọba ń gbèrò láti kọ́ ẹ̀kún ilé ìwòsàn yìí kí ó le tó lò fún àwọn olùgbé àgbègbè náà.
Bẹ́ẹ̀ lótún rọ àwọn tórí jájẹ lágbègbè ọ̀hún láti kún ìjọba lọ́wọ́, kí wọn fi leè pèsè ìwòsàn tó yanrantí, tí owó rẹ̀ kò sì gunpá fún àwọn ènìyàn
Àjọ tó ńṣe ètò ìforúkọ sílẹ̀ àwọn Olùkó ti ní kò sí ìpadà sẹ́yìn nínú gbèdéke tí wọ́n fún wọn pé tóbá di ọjọ́ kọkànlélọ́gbọ̀n oṣù kejìlá ọdún yìì làwọn ó yọ àwọn Olùkó tí kò kúnjú òṣùwọ̀n danù bí ení yọ jìgá láwọn ilé ẹ̀kọ́ wa. Ọ̀jọ̀gbọ́n Ṣẹ́gun Ajíbóyè tó jẹ́ Akọ̀wé àjọ yìí lósọ bẹ́ẹ̀ níìlú ìbàdàn pé (Awífún ni kót́ó dáni àgbà ìjakàdi ni) ó ní ó tí pẹ tí wọ́n ti ń kéde fún àwọn olùkọ́ náà láti lọ fi orúkọ̀ sílẹ̀ lábẹ́ àjọ̀ yìí kí wọ́n sì gba òǹtẹ̀ àṣẹ.
Ó ní ọjọ́ keje nínú oṣù kẹfà ni Àjọ tó ń ṣe àkóso ẹ̀kọ́ nílẹ̀yí ti fi ìwé ṣọwọ́ sí gbogbo Aláṣe ilé ẹ̀kọ́ pátá-pátá láti da àwọn Olùkọ́ tí kò kúnjú òṣùwọ̀n dúró jákè-jádò ilẹ̀ yìí.
Ó rọ àwọn tí kòì forúkọ sílẹ̀ láti lọ fi orúkọ sílẹ̀ kí àsìkò tí wọ́n fún wọn tó pé.
Wọ́n ti rọ àwọn Ọ̀gá nínú eré ìdárayá láti má mójútó àwọn ọ̀dọ́ agbábọ́ọ̀lùjẹun láti kìlò fún won nídi lílo egbògi olóró pàápàá bí wọ́n ṣe ń gbe láwọn ẹsẹ̀ kùkú àti pé kò le rorún fún ìjọba nìkan láti dáwọn lẹ́kun ìwà yìí.
Ògbóntàrigì nínú ẹgbẹ́ òṣèlù (APC) Ọ̀gbẹ́ni Wálé Adélànà ló ké gbànjarè ọ̀rọ̀ yìí níbi àyájọ́ gbígbé Ogunti Oògùn olóró eléyìí tí àjọ àgbáyé yà sọ́tọ̀.
Ọ̀gbẹ́ni Adélàná ní (ilèkùn àjọ kàn lọ̀rọ̀ yìí) tí ó sì ti dan-dan fún gbogbo ojúlówó ọmọ orílẹ̀ èdè yìí láti sowọ́pọ̀ pẹ̀lú àjọ tó ń kìlọ̀ ìwà ìbàjẹ́ nítorí pé àwọn ọ̀dọ́ èní laṣiwajú orílẹ̀ èdè yìí tóbá di lọ́la.
Bákan náà lótún pe àwọn Òbí àti Alágbàtó sí àkíyèsí láti wo irúfẹ́ àwọn ọ̀rẹ́ tí ọmọ wọn ń bá rìn.
Ṣí́ṣe ìmójútó àṣà wa àti ṣíṣe àkọsílè ẹ̀ ni wọ́n ní ó tidi dan-dan fún ọmọ Nàìjíríà, láti leè fi ran àwọn ìran tó ńbọ̀ lọ́wọ́
Igbákej̀i Gómìnà ìpínlẹ̀ Ògun Onímọ̀-Ẹ̀rọ Noimọt Sàlàkọ́ Oyèdélé ló pe ìpè ìtaníjí yìí níbi ìfilọ́lẹ̀ ìwé tí wọ́n pè ní “Ìlú Ọ̀tà Àwórì” tó wáyé ní Maryland ìpínlẹ̀ Èkó.
Oyèdélé to gbóṣùbà fún Òǹkọ̀wé tó sì tún ní kí àwọn òǹkọ̀wé tókù ó kọ́ṣe lára wọn káwọn náá ò kọ ìtàn mánigbàgbé tí yòò wúlò fún àṣà wa lọ́jọ́́ iwájú.
Lọ̀rọ̀ tí kábíyèsí Ọba Abdu Kabir Adéyẹmí Oba Lánlẹ́gẹ́ (Ọlótà ti ilú Ọ̀tà) tó ní ìlú Ọ̀tà ni àkọ́kọ́ nínú ilẹ̀ Àwórì tó kọ́kọ́ ṣe ìwé ìtàn.
Nínú ọ̀rọ̀ tí Sínétọ̀ tó ń ṣojú fún Ìwọ̀-Oòrùn ìpínlẹ̀ Ogun Aṣòfin Tolú Ọdẹ́bíyìí lóti rọ àwọn ẹ́ka ètò ẹ̀kọ́ láti má kọ́ àwọn akẹ́kọ̀ọ̀ ní ìtàn ilẹ̀ wa tó sì tún késí àwọn òbi láti má sọ ìtàn fún àwọn ọmọ wọn.
Ọ̀gbẹ́ni Frank Akinọlá ní ó yẹ kí àwọn ẹ̀yà Àwórì ó mọ orírun àti Àṣa wọn èyí tó sì jẹ́ ìwúrí fún un láti ka ìwé òhun lákà tún kà.
Ìròyìn yájó yàjó tó désí yàrá ìròyìn wa ní pe, ilé Alájà méta kan tó ẁa ní agbègbè Fágbà ìjú ní ìpínlẹ̀ èkó ti dà wó lulẹ̀.
Nínú ìròyìn tó tẹ̀wá lọ́wọ́ ni pé àwọn ènìyàn tí ìjànbá náà kọlù ni wọ́n tikó kúrò níbẹ̀ tí wọn sìti gbé àwọn tó farapa lọsí ilé ìwòsàn níbi tí wọ́n tí ń gba ìtọ́jú.
Wọ́n ní ìṣẹ̀lẹ̀ yìí kò gba ẹ̀mí kọkan tí àwọn ẹ̀ṣọ́ aláàbò ni ẹ̀ka elétò pàjáwìrì sì ti wà níbẹ̀
Ìròyìn fiyé wa wí pé ilé ọ̀hún ni ìjọba máa wolulẹ̀ fún ìfọ̀kànbalẹ̀ àwọn olùgbé àgbègbè yìí.
Ìkànnì náà tí o béèrè fún kò sí lóri àpèsè àkóónú
Fọ́máàtì yìí kò sí
Ìńtánẹ́ẹ̀tì ń ṣe ségesège.
Ìlujá ìwádìí yìí kò le ṣiṣẹ́
Kò sí àwọn ojú ewé tí ò ń wá.
Ó ṣeé ṣe kó jẹ́ pé ìkànnì Kolibri kò ṣiṣẹ́ bó ṣe yẹ
Ṣàyípadà ọ̀rọ̀-ìfiwọlé
Irúfẹ́ ohun èlò wo ni o fẹ́ wọlé sí?
Ṣàwárí láìní ìṣàmúlòo
Ìkànnì ìkẹ́kọ́ lórí ayélujára ni Kolibri jẹ́.
O tún le fi ìṣàmúlòo Kolibri rẹ wọlé sí àwọn àkántì míràn.
Kolibri ló ṣe onígbọ̀wọ́ èyí
A nílò ọ̀rọ̀-ìfiwọlé fún àwọn olùkọ́ àti alákòóso
Orúkọ ìdánimọ̀ tàbí ọ̀rọ̀-aṣínà kò tọ́
kọ́ ẹ̀kọ́ díẹ̀ síi nípa ìlò àti ibi àṣírí
Ìgbésẹ̀ 1 nínú 2
Ìgbésẹ̀ 2 nínú 2
Jọ̀wọ́ yan èdè àkùnàyàn fún Kolibri
Bí ìgbìyànjú ò bá ṣiṣẹ́, tún apèsè tàn kí o tún ojú ewé sọdọ̀tun.
Ohun kan ò tọ́
Jọ̀wọ́ ṣàyẹ̀wò àpèsè ìsopọ̀ rẹ kí o tún gbìyànjú.
Ohun èlò kòle ṣófo
Orúkọ ohun èlò
Orúkọ ohun èlò kò le ju àádọ́ta (50) ẹyọ ọ̀rọ̀
Ohun-èlò ni ibi tí o ń ṣàgbékalẹ̀ Kolibri si, bíi ilé-ẹ̀kọ́ tàbí ibi ìkọ́ni, tàbí Ilé.
Irúfẹ́ ohun-èlò wo lo fẹ́ fi ṣe ìṣàgbékalẹ̀ Kolibri?
Ìgbélé kàwé, àfikún ìkẹ́kọ̀ọ́ olúkúlùkù, àti lílò tí kìí í ṣe ti gbogbo gbòò
Èyí fi ààyè gba ẹnikẹ́ni láti rí àwọn ohun àmúlò t'ó wà lórí Kolibri láì ní ìṣàmúlò
Rárá. Ẹnikẹ́ni t'ó bá fẹ́ rí àwọn ohun àmúlò iṣẹ́ tó wà lórí Kolibri gbọ́dọ̀ ṣèdá ìṣàmúlò
Àwọn ojúṣe gẹ́gẹ́ bí i alábòójútó
Fi àyè gba ọ̀rọ̀-aṣínà ìṣàmúlò akẹ́kọ̀ọ́?
Rárá. Ìṣàmúlò akẹ́kọ̀ọ́ le wọlé pẹ̀lu orúkọ ìdánimọ̀  nìkan
Ó wúlò fún àwọn akẹ́kọ̀ọ́ ti o ṣẹ̀ṣẹ̀ ń dìde tàbí nígbàtí o kò bá ko'bi ara sí ètò àbò ìṣàmúlò
Ìṣàmúlò yìí fi àyè gbà ọ́ láti ṣe àbójútó ohun èlò, awon èròjà iṣẹ́ , àti awon ìṣàmúlò olùṣàmúlò tó ń bẹ lórí ẹ̀rọ yí
Pàtàkì: jọ̀wọ́ rántí ìwífún nípa ìṣàmúlò rẹ.
Kọ ọ́ sílẹ̀ tí ó bá yẹ
Forúkọ ohun-èlò sílẹ̀
Dá yàrá ìkẹ́kọ̀ọ́ tuntun sílẹ̀
Pa yàrá ìkẹ́kọ̀ọ́ rẹ́
Ṣàkóso àwọn olùkọ́ yàrá ìkẹ́kọ̀ọ́ àti àwọn akẹ́kọ̀ọ́
Ṣàtúnṣe orúkọ yàrá ìkẹ́kọ̀ọ́
Forúkọ àwọn akẹ́kọ̀ọ́ sílẹ̀
O kò ní àwọn olùkọ́ èyíkèyí tí a yàn
O kò ní àwọn akẹ́kọ̀ọ́ tí ó forúkọsílẹ̀
Gbogbo àwọn olùṣàmúlò ni a ti forúkọ wọn sílẹ̀ ní yàrá ìkẹ́ẹ̀kọ́ yìí
Ṣàwarí olùṣàmúlò kan
Yí orúkọ yàrá ìkẹ́kọ̀ọ́ pa dà
Dá a pa dà sí ìbẹ̀rẹ̀
Àwọn àkọsílẹ̀ iṣẹ́ sáà
Ìbẹ̀wò oníkálukú sí ẹyọ àkóónú kọ̀ọ̀kan
Ṣègbàsílẹ̀ ni a kò faramọ́ lóri Android
Kòsí àkọsílẹ̀ iṣẹ́ fún gbígbà ẹ̀dà àkápọ̀-iṣẹ́
Ṣàgbéjáde ìwífún-alálàyé lílò
Àkótán àwọn àkọsílẹ̀ iṣẹ́
Olùṣàmúlò lè lọ sí ohun àmúlò kan náà ní ọ̀pọ̀ ìgbà.
Àkápọ̀-iṣẹ́ yíì ń ṣàkọsílẹ̀ àkókò àti ìlọsíwájú tí olùṣàmúlò kọ̀ọ̀kan ti ní fún eyọ àkoonú kọ̀ọ̀kan, ìkọníṣókí káàkiri ìbẹwò tí o ju ẹ̀ẹ̀kan.
Ìṣàmúlò àìmọ̀ ni a kò kọ síbẹ̀.
Pa olùṣàmúlò rẹ́
Gbogbo ìwífún-alálàyé àti àkọsílẹ̀ ìṣe fún olùṣàmúlò yìí yo sọnù.
Fún àwọn aṣàmúlò ní àǹfààní láti lò àwọn ohun àmúlò iṣẹ́ láyì forúkọsílẹ̀wọlé.
O ní àǹfààní láti ṣàtòpọ̀ àwọn èto isẹ́ ẹ̀rọ
Ṣe àtúntò sí ohun èlò
Fàyègba àwọn akẹ́kọ̀ọ́ àti àwọn olùkọ́ni láti ṣàtúnṣe orúkọ wọn ní kíkún
Fàyègba àwọn akẹ́kọ̀ọ́ àti àwọn olùkọ́ni láti ṣàyipadà ọ̀rọ̀-ìfiwọléè nígbà tí wọ́n ti forúkọsílẹ̀wọlé
Fàyègba àwọn akẹ́kọ̀ọ́ àti àwọn olùkọ́ni láti ṣàtúnṣe orúkọ ìdánimọ̀ wọn
Fàyègba àwọn akẹ́kọ̀ọ́ láti wọlé láìlo ọ̀rọ̀ ọ̀rọ̀-ìfiwọléè
Jẹ́ kí àwọn akẹ́kọ̀ọ́ ṣí ìṣàmúlò
Àwọn ààtò ohun èlò
O gbọ́dọ̀ wọlé bí alábòójútó tàbí ẹni tó ni ẹ̀tọ́ tó ga jù láti wo ojú-ewé yìí
Ń ṣàfihàn àwọn akẹ́kọ̀ọ́ tí a kò fi orúkọ wọn sílẹ̀ ní yàrá ìkẹ́kọ̀ọ́ nìkan
Wò kí o sì ṣàkóso yàrá ìkẹ́kọ̀ọ́ rẹ
Àtòkọ àwọn yàrá ìkẹ́kọ̀ọ́
Àmì yìí kò lẹ́sẹ̀ nílẹ̀
Àmì iṣẹ́ àkànṣe
Forúkọ ohun èlò sílẹ̀
Ṣàtúntò ọ̀rọ̀-aṣínà
Ìmúdọ́gba ikẹ́yìn yìí kùnà.
Lè kọ́ àwọn yàrá ìkẹ́kọ̀ọ́ tí a yàn fún wọn nìkan
Lè kọ́ gbogbo yàrá ìkẹ́kọ̀ọ́ inú ohun-èlò rẹ
Ìkìlọ̀: Tí o bá sọ ara rẹ di aláì jẹ́ alábòójútó, a ó yọ ọ́ kúrò nígbì tí o bá yan ''àfipamọ́''.
Ti ṣe ìfipamọ́ tán
Kòsí àwọn olùṣàmúlò
Ṣàwárí olùṣàmúlò kan…
O ṣì lè rááyèsí àkọọ́lẹ̀ yìí láti pátákó 'Olùṣàmúlò'.
Wọlé ní ẹ̀kúnjú-aṣàfihàn
Jáde ní ẹ̀kúnjú-aṣàfihàn
Ṣèpapòdà ìṣàwárí Atẹ́pẹpẹlẹ́gbẹ̀ẹ́
Ó ń ṣe àṣàjọ àbájáde
Kò sí àbájáde
Ṣe iṣàwárí nínú ìwé
Ṣèpapòdà àtòpọ̀ Atẹ́pẹpẹlẹ́gbẹ̀ẹ́
Ṣèpapòdà atọ́ka àkóónú Atẹ́pẹpẹlẹ́gbẹ̀ẹ́
Pẹ̀lẹ́! Ohun kan kò tọ́!
A bìkítà nípa ìrírí rẹ lórí Kolibri a sì ń ṣe iṣẹ́ takuntakun láti yanjú gbogbo ìṣòro t'ó wà nílẹ̀ yìí
O gbọ́dọ̀ forúkọsílẹ̀-wọlé bí alábòójútó láti wo ojú-ewé yìí
O gbọ́dọ̀ forúkọsílẹ̀-wọlé bí alábòójútó tàbí olùkọ́ọ̀ láti wo ojú-ewé yìí
O gbọ́dọ̀ forúkọsílẹ̀-wọlé bí olùṣàmúlòàràmàndà tàbí ní àṣẹ ìṣàkóso àkoonú láti wo ojú ewé yìí
Ṣé o gbàgbé láti forúkọsílẹ̀-wọlé?
Lọ́ sí ojú ewé àkọ́kọ́
O gbọ́dọ̀ forúkọsílẹ̀-wọlé bí Akẹ́kọ̀ọ́ láti wo ojú-ewé yìí
O gbọ́dọ̀ forúkọsílẹ̀-wọlé láti wo ojú-ewé yìí
O gbọ́dọ̀ ní àṣẹ aṣàmúlò àràmàndà láti ní àṣẹ láti wo ojú-ewé yìí
Bí kò bá dá ọ lójú, ṣe àfojúsùn iye tó le jẹ́.
Nípa pípèsè ọdún ìbí rẹ.
Ohun àmúlò iṣẹ́ olùkọ́
Àwọn àṣẹ ti ẹ̀rọ
Akọ́ni ohun èlò
Padà sí ẹ̀hìn
Yan gbogbo ohun tí ó wà ní ojú ewé
Orúkọ ìdánimọ̀ gbọ́dọ̀ ní àwọn lẹ́tà, òǹkà, àti ìlà abẹ́ nìkan
Yẹ àwọn iṣẹ́ wò
Ń gbìyànjú láti tún sopọ̀…
Ìbéèrè yìí ní àṣìṣe, jọ̀wọ́ tẹ̀síwájú sí ìbéèrè tí ó kàn
Kò tíì sí ìgbìyànjú kankan lórí ìbéèrè yìí
Kò tíì bẹ̀rẹ̀
Ìbéèrè tó tọ́
Àwọn àbájáde tí ó kàn
Àwọn àbájáde àtẹ̀hìnwá
Tún ọ̀rọ̀-aṣínà tẹ̀
Ọ̀rọ̀-aṣínà kò báramu
Fi ímeèlì ránṣẹ́ sí àwọn akèdè-iṣẹ́-àìrídìmú
Àwọn àlàyé àṣìṣe
Ṣèwádìí nínú àgbàjọ àpéjọ ìtàkúrọ̀sọ láti rí bóyá ẹlòmíràn ní irúfẹ́ ìsòro yìí.
Tí o kò bá rí ohun tí ó jọ ọ́, lẹ kúlẹ̀kúlẹ̀ ìsòro náà sí ibí yìí nínú àpéjọ ìtàkúrọ̀sọ titun kí á le sàtúnse ìsòro náà nínú ẹ̀yà Kolibri tí yi ó jẹ́ àṣẹ̀ṣẹ̀jáde.
Ẹ̀yà Kolibri 0.13.0 ti jáde! Ó ní ìmúgbòrò àkòóso ohun àmúlò iṣẹ́, àwọn ohun olùdánilẹ́kọ̀ọ́ tí ó sunwọ̀n jù lọ àti bẹ́ẹ̀ bẹ́ẹ̀ lọ.
Orúkọ olùṣàmúlò wà tẹ́lẹ̀
Ka àwọn àkọsílẹ̀
Gbígbà ẹ̀dà àkápọ̀-iṣẹ́ àti siṣàgbékalẹ̀ àwọn àgbéjáde tó jáde kẹ́yìn
Káàbọ̀ sí ibùdó àpẹẹrẹ Kolibri
Ṣàyẹ̀wò èyíkẹ̀yí nínú àwọn irúfẹ́ aṣàmúlò mẹ́ta:
Láti kọ́ si nípa lílo Kolibri láìsí lórí ìṣàsopọ̀ àti láti ní òye síi nípa orí pèpéle náà:
A kò ṣe àkosílẹ̀ orúkọ rẹ sí yàrá ìkẹ́ẹ̀kọ́ kankan
Àṣìṣe wáyé ní ṣíṣàfihàn wúnrẹ̀n yìí
Iṣẹ́ àmúrelé yàrá ìkẹ́ẹ̀kọ́
Ohun àmúlò iṣẹ́ tí ó kàn
Ìṣípòpadà àpèjúwe ìwé àṣẹ
Gẹ́gẹ́ bí alábòójútó, o lè kó àwọn chánnẹ̀lì wọlé
Kò sí àwọn ohun àmúlò kankan nílẹ̀
Dákun béèrè ìrànwọ́ lọ́wọ́ olùkọ́ tàbí alákòóso rẹ
Fi ìdánwò kúkúrú sílẹ̀
Ìdánwò kúkúrú yìí kò ṣe é fihàn nítorí a ti pa àwọn ohun àmúlò inú rẹ̀ rẹ́
Ìgbésẹ̀ tí ó kàn
Kòsí àwọn ohun àmúlò ní ìgbẹ̀kọ́ yìí
Ẹ̀kọ́ tí ó kàn
Forúkọsílẹ̀wọlé tàbí ṣẹ̀dá àkáǹtì láti ṣàfipamọ́ ààmì ayò tí o gbà
Ṣàwárí nípa títẹ̀wé sínú àpótí tó wà lókè yìí
Ṣe àfikún tàbí àtúnṣe sí ohun tí o ti sọ nípa rẹ
Kò sí àwọn ìwífún kan nínú ohun tí o ti sọ nípa rẹ. Ǹ jẹ́ ó wù ọ́ kí o ṣe àfikún sí?
Kò sí ọ̀kan lára àwọn ti òkè' ni a lè yàn nígbà tí a ti yan àwọn ìdáhùn mìíràn.
**Ìdáhùn rẹ gbọ́dọ̀ jẹ́**
Ìbẹ̀rẹ̀ kíka ọ̀rọ̀-abẹ́ àyọkà.
Ṣàyẹ̀wò àwọn ojúlówó òǹkaye rẹ.
Ṣàyẹ̀wò àwọn ìpín rẹ.
Yan ìdáhùn 1:
Yan gbogbo àwọn ìdáhùn tí ó tọ́:
Ṣíratẹ̀ láti ní àfikún ojú ààmì ayò
Àmì ọfà ìsàlẹ̀
Gba atọ́ka mìíràn
Àmì ìjùlọ tàbí ọgba
Àwọn ìpín yẹn kò yémi.
Túbọ̀ gbìyànjú síi
Àmì ọfà òsì
Àmì ìdínkù tàbí ọgba
Lọ́gírídimù onípilẹ̀ 10
Lọ́gírídimù alákànṣe ìpilẹ̀
Jọ̀wọ́ yan iye àwọn òǹkà ìdáhùn tí ó tọ́.
Tegbò-tigàgá pẹ̀lú àkànṣe ìpilẹ̀ṣẹ̀
Àmì ọfà ọ̀tún
Fi ìgbésẹ̀ t'ó kẹ́yìn hàn
Fi ìgbésẹ̀ t'ó kàn hàn
Má bínú, ìyẹn kò yé mi!
Ìdáhùn yẹn kò tọ̀nà níti òǹkà.
ìdá òǹkà *tí kò tó ọ̀kan*, bíi $1/2$ tàbí $6/10$
ìdá òǹkà *tó jẹ́ tàbí tó ju ọ̀kan lọ, tí a ti mú rọrùn*, bíi $7/4$
ìdá òǹkà *tí kò tó ọ̀kan, tí a ti mú rọrùn*, bíi $3/5$
àdàlù òǹkà bíi $1\\ 3/4$
òǹkà onímẹ́wàámẹ́wàá *gangan*, bíi $0.75$
ìdá òǹkà *t'ó jẹ́ tàbí tó ju ọ̀kan lọ*, bíi $10/7$ or $14/8$
òǹkà kan, bíi $6$
Tí o bá lo olobó, ìbéèrè yìí kò ní di àfikún sí ìtẹ́síwájú rẹ
Kò sí ìwé pélébé fún kíkọ nǹkan sí
Lọ iwájú bíi ìṣẹjú àáyá 10
Àṣìṣe ìṣàsopọ̀ mú kí ìgbàsílẹ̀ ohun àmúlò ìgbóhùnàtàwòránjáde kùnà
Padà ní bíi ìṣẹjú àáyá 10
Kò sí orísun tí ó báramu fún ohun àmúlò ìgbóhùnàtàwòránjáde yìí
Iṣẹ́ ṣíṣe yàrá ìkẹ́kọ̀ọ́
Kò sí ohun àmúṣe kankan ni kílààsì re
Akẹ́kọ̀ọ́ béèrè fún olobó
Ìṣèṣirò láti ara àwọn ìbéèrè tí ìdáhùn rẹ̀ parí nìkan
Ṣàyẹ̀wò ìtẹ̀síwájú akẹ́kọ̀ọ́ àti ìṣesí yàrá ìkẹ́kọ̀ọ́
Jọ̀wọ́, kàn sí alábòójútó Kolibri kó yàn yàrá ìkẹ́kọ̀ọ́ fún ọ
Ṣètò yàrá ìkẹ́kọ̀ọ́ kan, k'ó o sì gba àwọn akẹ́kọ̀ọ́ wọlé
O kò ní ìdánwò kúkurú kankan
Ìdánwò kúkurú t'ó ń ṣiṣẹ́
Kò sí àpèjúwe
Àwọn ìbéèrè t'ó ta kókó
Ìdánwò kúkurú tí kò ṣiṣẹ́
Ohun àmúṣe t'ó kẹ́yìn
Àwọn akẹ́kọ̀ọ́ kò le rí ẹ̀kọ́ kà
Àwọn akẹ́kọ̀ọ́ le rí ẹ̀kọ́ kà
Kò sí àwọn ohun àmúlò ìrànlọ́wọ́ nínú ẹ̀kọ́ yìí
Tẹ̀ ìròyìn jáde
Ìṣòro kan wà ní píparí ìdánwò kúkurú náà. Ìdánwò kúkurú náà kò dópin.
Ìṣòro kan wà ní bíbẹ̀rẹ̀ ìdánwò kúkurú náà. Ìdánwò kúkurú náà kò bẹ̀rẹ̀.
Iye àwọn ìbéèrè
Dá ẹgbẹ́ tuntun sílẹ̀
Gbé ohun àmúlò yìí lọ sí ipò kan sísàlẹ̀ nínú ẹ̀kọ́ yìí
Gbé ohun àmúlò yìí lọ sí ipò kan sókè nínú ẹ̀kọ́ yìí
Kò sí àwọn olùṣàmúlò tí ó báramu
Kò sí akẹ́kọ̀ọ́ nínú ẹgbẹ́ yìí
O kò ní àwọn ẹgbẹ́ kankan
Olúkúlùkù àwọn akẹ́kọ̀ọ́
Ń ṣàfihàn àwọn akẹ́kọ̀ọ́ tí ó forúkọsílẹ̀ ní yàrá ìkẹ́kọ̀ọ́ yìí nìkan
Yan olúkúlùkù àwọn akẹ́kọ̀ọ́
Ṣàtúnṣe àwọn ẹ̀kúnrẹ́rẹ́ àlàyé ẹ̀kọ́
Gbogbo ibi tí akẹ́kọ̀ọ́ kọ̀ọ̀kan ṣiṣẹ́ dé lórí ìdánwò kúkurú yìí yóò sọ nù.
Ṣe àdàkọ ẹ̀kọ́ sí
Pa ẹ̀kọ́ rẹ́
Gbogbo àwọn yàrá ìkẹ́kọ̀ọ́
Ṣẹ̀dá àti àkóso yàrá ìkẹ́kọ̀ọ́ rẹ, ìdánwò kúkúrú àti ẹgbẹ́
Ṣe èto yàrá ìkẹ́kọ̀ọ́ rẹ
Ṣàtúnṣe àwọn ẹ̀kúnrẹ́rẹ́ ìdánwò kúkúrú
Ṣe àdàkọ ìdánwò kúkúrú
Ṣe àyẹ̀wò ìjábọ̀ fun awon akẹ́kọ̀ọ́ àti àwon ìtẹ̀jáde yàrá ìkẹ́kọ̀ọ́ rẹ
Gbogbo àwọn akẹ́kọ̀ọ́
Gbogbo ìbéèrè gba ìdáhùn
Ojúlé ìsopọ̀ le jẹ́ IP àti ojú ìkànpọ̀ bí '192.168.0.100:8080' tàbí URL bí 'example.com':
Kò le ṣàsopọ̀ mọ́ orí ojúlé ìṣàsopọ̀ yìí
Yan orúkọ fún ojúlé yìí kí o ba rántí rẹ̀ bí ó bá yá:
bí àpẹẹrẹ ìsopọ̀ inú ilé
Ó ń gbìyànjú láti wọlé sorí ìsopọ̀ì…
Ṣàkówọlé pẹ̀lú àmì
Ìkànnì tí ó wà lárọ̀ọ́wọ́tó lórí Ilé-ìṣiṣẹ́ Kolibiri
Kò sí ìkànnì tó wà lárọ̀ọ́wọ́tó lórí èrọ yìí
Ayè t'ó wà lórí èrọ yìí kò pọ̀. Yọ̀nda àyè tàbí kí o yan ohun àmúlò níwọ̀nba
Ìṣòro wáyé nípa ṣíṣàfipámọ́ ojú ìwé yíì…
Lórí ẹ̀rọ rẹ
Kò sí ohun èlò tí ó ní ìdánimọ̀ yìí
Ṣé ó dá ọ lójú pé o fẹ́ pa ìkànnì wọ̀nyí rẹ́ lórí ẹ̀rọ rẹ?
Ẹ̀dà àwọn ohun àmúlò wọ̀nyí lè wà ní ibòmíràn lórí ẹ̀rọ rẹ
Bákan náà ni kí o pa àwọn ẹ̀dà tí ó wà ní ibòmíràn àti lórí ìkànnì mìíràn rẹ́
Pa àwọn ohun àmúlò wọ̀nyí rẹ́
Ṣàkóso àwọn ìkànnì orí ẹ̀rọ
Ṣàtúnṣe ìtòlẹ́sẹẹsẹ ìkànnì
Kò sí ìṣàgbékalẹ̀ àwọn ìkànnì
Ìṣòro kan wáyé nípa àtúntò àwọn ìkànnì náà
Ìṣòro kan wáyé nígbà àtiyọ̀ ojúlé yìí kúrò
Ìṣòro kan wáyé nígbà àgbàjde ojúlé t'ó wà ní àrọ́wọ́tó
Yan ojúlé ìsopọ̀
Ṣe àfikún ojúlé titun
Kòì tíì sí ojúlé kankan
Tún ojúlé sọdọ̀tun
Ìṣeyọrí àfikún ojúlé
Ìṣeyọrí iyọkúrò ojúlé
Ìgbìyànjú láti pa ìkànnì rẹ́ kùnà. Jọ̀wọ́ tún gbìyànjú lẹ́ẹ̀kansi.
Ń ṣàgbékalẹ̀ àtòjọ ìkanni. Èyí lè gba ìṣẹjú díẹ̀
Ti parí! íira tẹ àtẹ̀ìpàṣẹ ''Tì'' láti rí àyípadà.
Iṣẹ́ ti parí
Gbogbo àwọn ohun àmúlò lórí ẹ̀rọ yìí
Ti wà lórí ẹ̀rọ rẹ
Ti yan ohun àmúlò
Ìkórajọ ìyọ̀nda aṣàmúlò…
Ìṣòro kan wáyé ní ṣíṣàfipámọ́ àyípadà wọ̀nyí.
Ti ṣe ìfipamọ́ tán!
Káàbọ̀ sí Kolibri!
Orúkọ òǹṣàmúlò lè ní àwọn ẹyọ ọ̀rọ̀, òǹkaye àti ìlà abẹ́ ọ̀rọ̀
Aṣàwáríkiri tí kò tìlẹ́yìn
Má bínú, ẹ̀yà aṣàwáríkiri rẹ kò lè ṣiṣẹ́.
O tún lè gbìyànjú láti ṣàtúntò aṣàwáríkiri tuntun rẹ.
Béèrè fún Àyè
Jáde ní Ẹ̀kúnjú-ìwòjú-ẹ̀rọ
A bìkítà nipa ìrírí rẹ lori Kolibri a si n ṣe iṣẹ́ takuntakun láti yanjú gbogbo ìṣòro tó wà nilé yìí
Ràn wá lọ́wọ́ nípa fífi ìṣòro yìí tó wa létí
Gbìyànjú láti ṣe ìsọdọ̀tun ojú ewé yìí tàbí kí o padà sí ojú-ewé ilé
O gbọdọ̀ wọlé bíi alábòójútó láti wo ojú-ewé yìí
O gbọdọ̀ wọlé bíi alábòójútó tàbí akọ́ni láti wo ojú-ewé yìí
Ọmọ-ọ̀rọ̀ 125 ni èyítí ó pọ̀ jù
Ọ̀wọ́ tí òǹṣàmúlò yóò wà gẹ́gẹ́ bí akọ́ni:
Tọ́ fún irúfẹ́ àwọn olùṣàmúlò Akọ́ni àti Alábòójútó
Ìtòlẹ́sẹẹsẹ àwọn orúkọ ọ̀wọ́, tí àmì ìdánudúró pín-níyà
Bí ọ̀wọ́ tí ó wà tẹ́lẹ̀ kò bá bá orúkọ mu, yóò di dídá
Àwọn ọ̀wọ́ ti olùṣàmúlò yóò fi orúkọ sílẹ̀ sí gẹ́gẹ́ bí i akẹ́kọ̀ọ́:
Lè jẹ́ èyíkéyìí irúfẹ́ olùṣàmúlò
Ọmọ-ọ̀rọ̀ 125 ni èyítí ó pọ̀ jù. Láti máa ṣe àyípadà, lo àmì ìràwọ̀:
Àwọn ohun tí ó ṣe é ṣe:
Ọdún ẹlẹ́yọ-òǹkà mẹ́rin, tí ó ju 1900 lọ
Fàyègba àwọn akẹ́kọ̀ọ́ láti ṣàtúnṣe orúkọ wọn ní kíkún
Fàyègba àwọn akẹ́kọ̀ọ́ láti ṣàyípadà ọ̀rọ̀-aṣínà wọn nígbà tí wọ́n forúkọsílẹ̀wọlé
Fàyègba àwọn akẹ́kọ̀ọ́ láti ṣàtúnṣe orúkọ-òǹṣàmúlò wọn
Kó àwọn olùṣàmúlò wọlé láti inú àtẹ-iṣẹ́
ÌṢỌ́RA : kíkówọlé láti inú CSV yóò mú ọ̀pọ̀lọpọ̀ àtúnṣe bá àwọn olùṣàmúlò àti ọ̀wọ́ ẹ̀kọ́ọ̀ rẹ, àwọn àyípadà wọ̀nyí kò ṣe é dá padà nírọ̀rùn.
ṣẹ̀dá àwọn olùṣàmúlò tuntun
ṣàfikún àwọn olùṣàmúlò tí ó wà tẹ́lẹ̀ (fún àwọn òǹṣàmúlò tí orúkọ-òǹṣàmúlò bára mu)
Láṣàyàn, o le pa àwọn òǹṣàmúlò àti ọ̀wọ́ ẹ̀kọ́ tí kò ní ìtọ́kasí sí níní àtẹ-iṣẹ́ náà.
Láti tẹ̀síwájú, yan àkápọ̀-iṣẹ́  CSV kan:
Àwọn àyípadà wọ̀nyí ni ó di ṣíṣe:
Àwọn ìlà wọ̀nyí ní àwọn ìṣìṣe yóò sì di fífòdá bí o bá bá ǹṣó:
A fo àwọn ìlà wọ̀nyí dá:
Ṣàwárí láìní ìṣàmúlò
Kolibri jẹ́ gbàgede ìkẹ́kọ̀ọ́ orí ẹ̀rọ-ayélujára. O tún lè fi ìṣàmúlò Kolibri rẹ wọlé sí àwọn ohun-èlò ìṣiṣẹ́ mìíràn.
Kolibri ló ṣe onígbọ̀wọ́
Ìráàyè sí Kolibri ti di ìhámọ́ fún àwọn ẹ̀rọ ti-òde
Láti pa èyí dà, forúkọsílẹ̀ wọlé gẹ́gẹ́ bí alábòójútó àràmàndà kí ó ṣàtúnṣe ààtò ìṣàsopọ̀ Ẹ̀rọ náà
Ǹjẹ́ olùṣàmúlò tuntun ni ọ́?
Forúkọsílẹ̀-wọlé tí o bá ti ní aṣàmúlò tẹ́lẹ̀
Sọ fún alábòójútó rẹ kí ó ṣẹ̀dá aṣàmúlò fún àwọn ohun-èlò wọ̀nyí:
Yan ohun-èlò tí o fẹ́ kí ó jẹ́ alábàáṣepọ̀ pẹ̀lú aṣàmúlò rẹ tuntun:
Yan ohun-èlò tí ó ní aṣàmúlò rẹ
Orúkọ-òǹṣàmúlò, ọ̀rọ̀-ìfiwọlé, tàbí ohun-èlò kò tọ́
Ìbẹ̀rẹ̀ kíka ọ̀rọ̀-abẹ́ àyọkà
Yan ìdáhùn 1:
Forúkọsílẹ̀ wọlé tàbí ṣẹ̀dá aṣàmúlò láti máa gba ojú-àmì
Fífún ẹ̀rọ yìí ní orúkọ tí ó nítumọ̀ lè ṣèrànlọ́wọ́ fún ìwọ àti àwọn tí o bá bá ṣe ìṣàsopọ̀ láti dá a mọ̀
Irú àyíká ìkẹ́kọ̀ọ́ wo ni ohun-èlò rẹ?
Fún àwọn iléèwé, ètò ẹ̀kọ́, iléeṣẹ́, tàbí àwọn ààtò ìkẹ́kọ̀ọ́ lẹ́gbẹ́lẹ́gbẹ́ mìíràn tí yóò jọ ṣe àjọpín Kolibri
Ìṣètò tó rékọjá-àlà
Báwo ni o ṣe ń lo Kolibri?
Fún ètò ẹ̀kọ́-ilé, àfikún ìkẹ́kọ̀ọ́ àdára-ẹni-kọ́, àti àwọn ìṣàmúlò fún ara ẹni mìíràn
Ṣàtúntò sí ohun-èlò
Ǹjẹ́ ó hùn ọ́ kí o ṣàtúntò ohun-èlò?
Báwo ni o ṣe fẹ́ lo Kolibri?
Orúkọ aṣàmúlò nikan ni o le ni àwọn ẹyọ ọ̀rọ̀, nọmba ati àwọn ìlà abẹ́
akoonu sáà àwọn àkọsílẹ̀ iṣẹ́
àkóónù ìṣoníṣókí àwọn àkọsílẹ̀ iṣẹ́
Àwọn akẹ̀kọ̀ọ́ paapọ̀ lọ́kọ̀ọ̀kan àti àwọn ẹgbẹ́
Àpapọ̀ àwọn ìbéèrè
Kànsí alábòójútó fún ìtọ́ni, tàbí lo àkọọ́lẹ̀ pẹ̀lú àwọn àṣẹ ohun elò láti lo àwọn ìkanni àkoonú.
Kòsí àwọn ohun èlò
Kòsí àwọn ohun èlò kan tàbí kò látìlẹyìn
Ṣàyọkúrò ohun èlò
Àwọn ìgbàláàyè ẹ̀rọ
Ohun-èlò tí ó ní orúkọ yìí ti wà lórí ẹ̀rọ yìí
Kò sí àwọn olùṣàmúlò
Àfo yìí pọn dandan
Yan ohun gbogbo ní ojú ewé
Ìlò ati ìpamọ́ àṣìírí
Lẹ́tà, nọ́ḿbà, àti ìlà abẹ́ nìkan ni orúkọ aṣàmúlò le ní
Ṣàtẹ̀wọlé àwọn ohun ẹ̀rí alábòójútó
Ìmúdọ́gba ikẹ́yìn yii kùnà
Ti ṣẹ̀dá yàrá ìkẹ́kọ̀ọ́
Ti pa yàrá ìkẹ́kọ̀ọ́ rẹ́
Ti ṣẹ̀dá ẹgbẹ́
Ti ṣẹ̀dà ẹ̀kọ́
Ti ṣàgbékalẹ̀ ẹ̀kọ́
Ti pa ẹ̀kọ́ rẹ́
Àtúntò ọ̀rọ̀ aṣìnà
Ti ṣẹ̀dà ìdánwò kúkúrú
Ìtò èròjà iṣẹ́ ti ṣàfipamọ́
Ṣé o gbàgbé láti forúkọsílẹ̀ wọlé?
O gbọdọ̀ forúkọsílẹ̀-wọlé bíi akẹ́kọ̀ọ́ láti wo ojú-ewé yíì
O gbọdọ̀ ti forúkọsílẹ̀-wọlé láti wo ojú-ewé yíì
Kò sí olùkọ́ kankan
Kò sí akẹ́kọ̀ọ́ kankan
Ojúlé ìṣàsopọ̀ le jẹ́ IP àti ihòìsopọ̀araẹ̀rọ bí i '192.168.0.100:8080' tàbí URL bí i 'example.com':
Ohun àkọ́kọ́ tí ó yẹ kí o ṣe ni pé kí o kó àwọn ìkànnì sórí ẹ̀rọ yìí.
Ohun àkọ́kọ́ tí ó yẹ kí o ṣe ni pé kí o kó àwọn ohun àmúlò ìrànlọ́wọ́ wọlé láti ìpín ojú ewé Ìkànnì.
Ọdún mẹ́wàá, ogún ọdún, ọgbọ́n ọdún, ogójì ọdún,
Ẹ̀rọ Òṣùnwọ̀n Ìgbóná
Ẹ̀rọ òṣùnwọ̀n èéfún atẹ́gùn ojú-ọjọ́
Ẹ̀rọ òṣùnwọ̀n ináa mànàmáná
Ọdún ń gorí ọdún, a darúgbó, ara wa hunjọ.
Àmọ́ kí lo fẹ́? Ilé ayé rèé. A bí wa, a dàgbà, darúgbó a sì kú.
Ọkan lára ìgbèrò-bẹ́ẹ̀ni-bẹ́ẹ̀kọ́ tó gbajúmọ̀ jùlọ láàárín onímọ̀ ìjìnlẹ̀ f'álàyé ìdarúgbó ni àfikún ìpalára.
Kí nìyẹn?
Ń’nú ara wa, n’ìṣù-átọ̀mù t'á ò lè f'ojú rí ìyẹn “pádi-ẹ̀jẹ̀,”
tó jẹ́ ìpìlẹ̀ fún ìṣișẹ́ geere ẹ̀yà ara wa.
Nínú pádi-ẹ̀jẹ̀ ààyè, èémí tí a mí sínú báwọn ẹ̀yà ara ṣe
èyí ní í fa àwọn àìṣedéédé tí ó fa èérí inú ara, àìṣedéédé nítorí àìpée wọn.
Bí kò bá tó, wọ́n yó gba ààyè àìtó yìí kan, ìṣẹ̀dá ò fẹ́ òfìfo.
Nípa bẹ́ẹ̀, wọn yóò bá àwọn molecule mìíràn ṣe pọ̀
láti gba agbára tí yóò mú wọ́n ṣe déédéé.
Àfi bí àpọ́n t'ó ń gbìdánwò láti dúró déédéé nípasẹ̀ wíwá olólùfẹ́.
Ó tó, nípa tirẹ̀, láti tú tọkọtaya ká.
Bákan náà ló rí pẹ̀lú àwọn èérí ara, tí ó le ṣàkóbá fún pádi ààyè.
Àmọ́ṣá, ara wa ní agbóguntàrùn,
ìyẹn àwọn molecule tí ń báwọn èérí ara wọ̀nyí wọ̀yá ìjà.
À ń rí àwọn agbóguntàrùn yìí ń'nú oúnjẹ ajíra bíi vitamin C àti E,
ṣùgbọ́n nígbà mìíràn ajíra kì í tó láti bá ogunlọ́gọ̀ èérí ara jà.
Èyí ni àfikún ìpalára. Èyí ń ṣèbàjẹ́ pádi ààyè, ba pádi-ẹjẹ̀ jẹ́,
fún àrùn ọlọ́jọ́ pípẹ́ láàyè àti dídarúgbó kíá.
Kí ni a ó ṣe? Ó pọn dandan láti wá àwọn agóguntàrùn tuntun
bí ewé àtegbò.
Ńlẹ̀ adúláwò, ìdá ọgọ́rin èèyàn ló ń f'ewé wo àìsàn.
Nígbà náà, kì bá dára bí a bá ṣèwádìí sí ewé wọ̀nyí fún ìgbóguntàrùn.
Pẹlu ọkàn ìfẹ́ yìí ni a fi yan ewé P láàyò ní yàrá ìwádìí wa
tí a fi ń wo ọ̀gọ̀rọ̀ àìsàn bí àkóràn, ibà àti ibà apọ́njú-pọ́ntọ
a sì rí i wípé ewé P yìí ní èròjà agóguntàrùn DPPH èérí ara,
nítorí wọ́n ní èròjà H+ proton, tí yó d’ára padà bọ̀ sípò.
Lákòótán, ewée wá wúlò fún ìṣègùn
tí yó wo igba àrùn àti pèsè ìṣura fún ìgbóguntàrùn.
Àti pé ewé ní molecule bíi flavonoid tí ó kún f'éròjà ìgbóguntàrùn
Èyí jẹ́ àṣeyege ìwádìí ìjìnlẹ̀ẹ wa.
Ẹ ǹlẹ́ o, èmi ni Ricardo Gutiérrez Garcé, mo sì fẹ́ sọ fún ọ bí, nígbà ìdánilẹ́kọ̀ọ́ọ mi
pẹ̀lú oríṣiríṣi ènìyàn ní Brazil àti Colombia, a bẹ̀rẹ̀ sí í yẹ
ojú-ọ̀run àti ilẹ̀-ayé wò lóríṣiríṣi ọ̀nà,
nípasẹ̀ ìwádìí ìràwọ̀ wíwò àti ibi pàtàkì tí a wà nínú Èdùmàrè.
Láti 2005 a bẹ̀rẹ̀ àkójọpọ̀ ìrírí ìmọ̀ ìjìnlẹ̀ ìràwọ̀ wíwò ìgbàanì,
tí ó fi yé wa wípé a wà nínú ọkọ̀ fẹ̀rẹ̀gẹ̀jẹ̀, ọkọ̀ arìnrìn-àjò, ìyẹn Ilẹ̀-ayé.
Ní ìbámu ìmọ̀ ìjìnlẹ̀ ìràwọ̀ wíwò ìgbàanì,
a kọ́ ẹ̀rọ ayédáyé fún ìwádìí ojú-ọ̀run.
Àwọn ẹ̀rọ wọ̀nyí jẹ́ ohun-ìní àìníye ìlú ìgbàanì.
Fún àpẹẹrẹ: ẹ̀rọ Astrolabe Lárúbáwá, Armillary Spheres ti Greece
àti kàlẹ́ndà ìran Mayan. A ti wá mọ̀ wípé àwọn ẹ̀rọ ojú-sánmà wíwò wọ̀nyí
bá àwọn ojú-ọjọ́ àti àsìkò tan, gẹ́gẹ́ bíi
àsìkò òjò, àsìkò ọ̀gbẹlẹ̀ àti àsìkò mẹ́rẹ̀ẹ̀rin nínú ọdún.
Látara àwọn ìbéèrè bíi, "Níbo ni oòrùn ti wá?",
Níbo ni òṣùpá máa ń lọ? tàbí "Ǹjẹ́ àwọn ìràwọ̀ fi ibìkan kan ṣoṣo ṣebùgbé lẹ́ẹ̀ẹ̀kan náà?"
A bẹ̀rẹ̀ sí ní rí i wípé a lè ṣe ìwádìí ìjìnlẹ̀, àti pé ọ̀pọ̀ àwọn ìlú ìgbàanì
ti ṣèbéèrè wọ̀nyí ńigbàkan rí ati wípé wọ́n sì mọ̀ nípa sánmà
nínú ìmọ̀ ìṣẹ̀dá ayé àti ìrísí ilé ayé.
Lóde òní, àfàìmọ̀ kí a má sọ àwọn àìmọye ìrísí àgbà-ńlá-ayé wọ̀nyí nù,
à ń pàdánù àwọn àṣà àjogúnbá tí ó rọ̀ mọ́ ìmọ̀ ìjìnlẹ̀
nípa ojú-ọ̀run ọ̀pọ̀ ìlú ìgbàanì.
Nítorí náà, kókó iṣẹ́ ìwádìí mi ni láti jọ́jọ̀ pẹ̀lú onírúurú àṣà
láàárín àwọn ẹ̀rọ ìwádìí ojú-ọ̀run ìgbàanì, bí onílàjà,
àti akẹ́kọ̀ọ́ àkàwé-gboyè ilẹ̀-ayé nínú ètò ẹ̀kọ́.
Mò ń kàwé ní Brazil mo sì ń kàwé gboyè Ilẹ̀-Ayé ní Colombia lọ́wọ́ lọ́wọ́,
pẹ̀lú àwọn akẹ́kọ̀ọ́ láti àwọn ìlú àtijọ́, ti mo gbèrò láti bá jíròrò àṣà
kí wọ́n ba ṣèwádìí sí orísun wọn àti kí ìmọ̀
nípa ojú-ọ̀run àti ilẹ̀-ayé má ba à sọnù.
Báwo! Ronú nípa oúnjẹ àyànfẹ́. Gbìdánwò láti rántí òórùn àt’adùn-un rẹ̀.
Ní báyìí, rò ó wípé aadun oúnjẹ yìí ò dára tó.
Wà á lérò wípé oúnjẹ náà ti bàjẹ́
tàbí wípé àsè ṣèṣì fi ohun tí ò tọ́ sínúu rẹ̀.
Ọ̀pọ̀ ẹranko ló ní oúnjẹ àyànfẹ́
wọ́n sì lè mọ èròjà inú oúnjẹ wọ̀nyí,
papàá ju èèyàn lọ.
Ọ̀kan lára ohun tí à ń jẹ láì mọ̀ ni àwọn irin wúwo.
Irin wúwo jẹ́ gbòógì ohun-èlò nílé iṣẹ́ ńláńlá,
pàtàkì fún ìfàjáde irin-ilẹ̀ àti fún ohun-èlò àti ẹ̀rọ iná mànàmáná ṣíṣe,
bí ẹ̀rọọ̀ ìbánisọ̀rọ̀ ìléwọ́ọ̀ rẹ fún àpẹẹrẹ.
Ìṣòro ibẹ̀ ni pé irin wúwo ń ṣ'àkóbá àti wípé
wọ́n máa ń fa ìpalára ìleraà rẹ, pẹ̀lú àìsàn jẹjẹrẹ.
Bí a ò bá dà wọ́n nù lọ́nà tó yẹ, awọn irin wúwo wọ̀nyí yóò d'ódò, àti láti odò
wọn yó sì gb'odò dé òkun.
Àmọ́ k'ó tó di bẹ́ẹ̀, wọn yó la àárín irà kọjá.
Ẹrẹ̀ la fi ń ṣèrántí irà,
agbègbè olóòórùn àt'ọ̀pọ̀lọpọ̀ ẹ̀fọn, àbí bẹ́ẹ̀kọ́?
Síbẹ̀, irà ń pèsè oúnjẹ àti ibi ìdàgbàsókè
fún onírúurú ẹja àti ẹranko inú omi.
Orúkọọ̀ mi ni João àti wípé nínú irà ìlú Brazil ni mo ti ṣiṣẹ́ ìwádìí-ìjìnlẹ̀ mi.
Mo fẹ́ ní ìmọ̀ pípé nípa iye irin wúwo tó la odò kọjá
ṣe há sínú ẹrọ̀fọ̀ inu irà, tí gboungbo igi irà yó sì fà á mu,
tí yóò sì darí sí ara ewé àti ẹranko tí í j'ewé,
bí i alákàn.
Ǹjẹ́ alákàn lè mọ ìyàtọ̀ láàárín ewé alábàwọ́n
àti ewé tí ò ní àbàwọ́n irin wúwo bí?
Ìbéèrè ìwádìí mìíràn ni eléyùn-un.
Ṣùgbọ́n kí ni pàtàkìi rẹ̀?
Akàn jẹ́ oúnjẹ àyànfẹ́ onírúurú ẹranko
àti fún ogunlọ́gọ̀ ọmọ ènìyàn kárí ayé.
Ní ilẹ̀ Brazil, ó kéré jù ẹnìkan yó jẹ kílò ẹranko-inú-omi méjìlá
(àti akàn) nínú ọdún kan.
Torí náà, iye irin wúwo tí àwọn ẹranko wọ̀nyí ń jẹ
ni iye irin wúwo tí àwa náà ń kó jẹ
Ó ṣe-ni-láàánú, a ò rí i rò. Ẹ ṣeun.
Ǹjẹ́ o máa ń se oúnjẹ ní ilé bí? Ǹjẹ́ o ti gbìdánwò rẹ láti se atunṣe ìlànà ìgbọ́únjẹ ìdílé?
Ìwádìí fi hàn pé ìgbà díẹ̀ ni àwọn èèyàn ń lò nílé ìdáná,
bóyá nítorí oúnjẹ-àsèsílẹ̀ tó ti wá pọ̀
nílé ìtajà-ìgbàlódé, àbí nítorí àsìkò tí ò sí àbí látorí ìdínkù
ìmọ̀ ẹ̀kọ́ oúnjẹ ṣíṣe láti ọwọ́ òbí sí ọmọ.
Ohun tí àwọn èèyàn ò mọ̀ ni wípé asa kí a máa se oúnjẹ nílé
bá oúnjẹ àṣaralóore tan.
Ìyẹn ni wípé, àwọn tó máa ń se oúnjẹ nílé, máa ń jẹ oúnjẹ àṣaralóore àti lọ́nà kejì,
ìjẹkújẹ oúnjẹ á dínkù, àwọn àdídùn, ọ̀rá àìlera, iyọ̀ àti àwọn àfikún-àtọwọ́dá
ìyẹn àwọn àìmọye òǹkà àti ọ̀rọ̀ lórí èdìdì oúnjẹ.
Lọ́dún-un 2014, àjò tó ń rí sí ìlera ìlú Brazil tẹ ẹ̀dà ìwé ìlànà oúnjẹ fún ọmọ ìlú Brazil,
àti pé, ń'nú ìwé àṣẹ yìí, a fi lé e láti ṣe àti pín ìmọ̀ ẹ̀kọ́ oúnjẹ láàárín àwọn èèyàn.
Ni a fi ní láti máa se oúnjẹ dáadáa.
Bí ìmọ̀ gbogbo, bí a bá ṣe ń s'oúnjẹ sí la ó ṣe mọ̀ ọ́ sè sí.
Lájorí iṣẹ́ ìwádìí mi ni láti yá, mú lò àti ṣ'àgbéyẹ̀wò ètò ìdásí oúnjẹ sísè
pẹ̀lú àwọn akẹ́kọ̀ọ́ Ifásitì Brazil.
Ṣùgbọ́n, yó yanilẹ́nu, èé ṣe tí ó jẹ́ akẹ́kọ̀ọ́ Ifásitì?
A pinnu láti lo àwọn wọ̀nyí
nítorí wípé àwọn ọ̀dọ́ yìí ń ti
ipò ọ̀dọ́ s'ágbà kọjá.
Pàápàá jù lọ wọn kì í j'oúnjẹ aṣaralóore.
Fún ìwádìí náà, a ṣe àyálò ètò oúnjẹ sísè láti ìlú United States fún ọmọìlú Brazil,
tí a pè ní Ìṣaralóore àti oúnjẹ sísè nílé ìdáná.
A dán ètò yìí wò pẹ̀lú àwọn akẹ́kọ̀ọ́ Ifásitì ìjọba ti Gúúsù Brazil.
Oṣù méjì gbáko ni wọ́n fi kọ́ bí a ṣe ń s'oúnjẹ a sì ṣe ìbẹ̀wò sí ọjà.
Lásìkò yìí, àwọn ọ̀dọ́ kọ́ nípa ìpilẹ̀ṣẹ̀ oúnjẹ sísè àti oúnjẹ aṣaralóore,
bí a ti ń ṣ'àṣàyàn àti ra oúnjẹ tútù, àti sísè àti ìtọ́wò oúnjẹ aṣaralóore.
Níparí, a ṣe ìlànà ètò tí orílẹ̀ - èdè lè lò fún ìdàgbàsókè
ìmọ̀ ẹ̀kọ́ oúnjẹ sísè pẹ̀lú àwọn akẹ́kọ̀ọ́ Ifásitì, tí a sì lè lò fún ìlú mìíràn bákan náà.
Láfikún, èto nì bùkún iṣẹ́ ìdàgbàsókè ìlú
tí ń gbèrò láti ṣe ìgbélárugẹ jíjẹ oúnjẹ aṣaralóore nípasẹ̀ sísè.
Wàyí mo pe ọ́ 'níjà: jẹ́ ká máa s'oúnjẹ sí?!
Ṣíṣe Ìdíyelé Ewuù Rẹ
Ìtúnwò Ìkẹyìn:
Ìgbìyànjú láti dá ààbò bo ìwífún kí ó ba máà bọ́ s'ọ́wọ́ ẹlòmíràn ní gbogbo ìgbà kò fi bẹ́ẹ̀ rọrùn.
Ṣùgbọ́n, máà fòyà! Ìgbésẹ̀ ni ààbò, àti pé nípasẹ̀ àlàálẹ̀ tó p'ójú òṣùwọ̀n, o lè ṣe ìdíyelé ohun tí ó dára fún ọ.
Ààbò kì í ṣe nípa irinṣẹ́ tí o lò tàbí iṣẹ́-àìrídìmú tí o gba ẹ̀dàa rẹ̀ sílẹ̀.
Ó bẹ̀rẹ̀ pẹ̀lú ìwòye ìdẹ́rùbà ní pàtó tí ó kojúù rẹ àti bí o ṣe lè borí ìdẹ́rùbà ọ̀hún.
Nínú ààbò ẹ̀rọ-ayárabíàṣá, ìdẹ́rùbà jẹ́ ìṣẹ̀lẹ̀ kan tó lè tako akitiyan ààbò dátà rẹ.
O lè gbógun ti ìdẹ́rùbà tí ó bá kojúù rẹ nípa pípinnu ohun tí o nílò láti dá ààbò bò àti tani o ní láti bò ó fún.
Ìgbésẹ̀ yìí ni a pè ní "àwòṣe ìdẹ́rùbà."
Ìtọ́nà yìí yóò kọ́ ọ bí o ṣe lè ṣ'àwòṣe ìdẹ́rùbà, tàbí bí o ṣe lè ṣe ìdíyelé ewuù rẹ fún ìwífún-ùn rẹ àti bí o ṣe lè mọ ìgbésẹ̀ tí ó tọ́ sí ọ.
Báwo ni àwòṣe ìdẹ́rùbà ṣe lè rí? K’á ní wípé o fẹ́ dá-ààbò-bo ilé àti nǹkan-ìníì rẹ, ìwọ̀nyí ni ìbéèrè tí o lè bí araà rẹ:
Kí ni mo ní nínú iléè mi tí ó yẹ kí n dá ààbò bò?
Nǹkan-ìní lè jẹ́: ẹ̀ṣọ́, ẹ̀rọ ilé gbogbo, ìwé-owó, ìwé-ìrìnnà tàbí àwòrán
Nítorí tani ni mo ṣe fẹ́ ṣe ìdáààbòbò?
Ọ̀tá lè jẹ́: fọ́léfọ́lé, alábàágbé, tàbí àlejò.
Báwo ni ó ṣe pọn dandan tó fún mi láti dáàbò bò ó?
Ǹjẹ́ aládùúgbò ní ìṣẹ̀lẹ̀-àtẹ̀yìnwáa ìfọ́lé?
Ǹjẹ́ alábàágbéè mi/àlejò jẹ́ olùfọkàntàn?
Báwo l’agbára ọ̀táà mi ṣe tó?
Àwọn ewu wo ló yẹ kí n gbéyẹ̀wò?
Báwo ni ìpalára yóò ṣe tó bí a bá kùnà?
Ǹjẹ́ mo ní nǹkankan nínú ilé tí n kò le è pààrọ̀ọ rẹ̀?
Ǹjẹ́ mo ní àkókò tàbí owó láti pààrọ̀ nǹkan wọ̀nyí?
Ǹjẹ́ mo ní àǹfààní adójútòfò fún ẹrù tí a bá jí nínú iléè mi?
Wàhálà mélòó ni mo lè là kọjá láti fi ààbò fún ìpalára wọ̀nwọ̀nyí?
Ǹjẹ́ mo fẹ́ ra àpótí-ìpamọ́ fún ìwé tó ṣe kókó?
ṣe mo lè ra ojúlówó àgádángodo bí?
Ǹjẹ́ mo ní ààyè láti ṣí àpótí ààbò sílé ìfowópamọ̀ fún ìkópamọ́ nǹkan owó iyebíyeè mi?
Ní kété tí o bá ṣe ìbéèrè wọ̀nyí, ó ní ààyè láti díyelé ọ̀nà tí o ó gbà.
Bí nǹkan-ìníì rẹ bá jẹ́ iyebíye, ṣùgbọ́n ewu ìfọwọ́lé dínkù, o lè máà fẹ́ náwó tó pọ̀ sórí àgádángodo.
Àmọ́, bí ewú bá gara tó bẹ́ẹ̀, o máa fẹ́ ra àgádángodo tó ń bẹ lọ́jà, àti ríra ẹ̀rọ ìdáààbòbò.
Kíkọ́ àwòṣe ìdẹ́rùbà yóò mú ọ lóye ìbẹ̀rù tí ó bá ọ mu àti láti ṣ'àyẹ̀wò nǹkan-ìníì rẹ, ọ̀táà rẹ àti akitiyan ọ̀táà rẹ, pẹ̀lú irú ewu tí ó ń kojúù rẹ.
Kín ni àwòṣe ìdẹ́rùbà àti níbo ni kí n ti bẹ̀rẹ̀?
Àwòṣe ìdẹ́rùbà á ràn ọ́ lọ́wọ́ láti dá ìdẹ́rùbàni mọ̀ àti pé yóò tọ́ka sí ẹni tí ó yẹ kí o pa araà rẹ mọ́ fún. Bí o bá ń kọ́ àwòṣe ìdẹ́rùbà, dáhùn ìbéèrè márùn-ún wọ̀nyí :
1. Kí ni mo fẹ́ fi ààbò bò?
2. Ta ni mo fẹ́ pa á mọ́ fún?
3. Báwo ni ìpalára yóò ṣe tó bí n kò bá dá ààbò bò ó?
4. Báwo ló ṣe jẹ́ kókó fún mi láti dá ààbò bò ó?
5. Wàhálà mélòó ni mo lè là kọjá láti máà jẹ́ kí ìpalára ó wáyé?
Kí a gbé ìbéèrè yìí yẹ̀ wò fínnífínní.
Kí ni mo fẹ́ dá ààbò bò?
Ohun-ìní ni ohun tí ó jẹ́ ti iyebíye tí a sì fẹ́ dá ààbò bò.
Ní ti ààbò ẹ̀rọ-ayárabíàṣá, ohun-ìní jẹ́ oríṣi ìwífún kan.
Fún àpẹẹrẹ, ímeèlì rẹ, alábàáṣe, iṣẹ́-ìjẹ́ esẹ̀kẹ̀sẹ̀, agbègbè rẹ àti fáìlì rẹ jẹ ohun-ìní tó ṣe kókó.
Ohun-ìní ni ẹ̀rọ-ayárabíàṣá rẹ náà.
Ka ohun-ìníì rẹ sílẹ̀: dátà tí o kọ pamọ́, ibi tí o kó o pamọ́ sí, ẹni tí ó lè lò ó àti àsémọ́ tí ò ní fi àyè gba ẹlòmíràn láti lò ó.
Ta ni mo fẹ́ fi pamọ́ fún?
Láti dáhùn ìbéèrè yìí, ó pọn dandan láti dá ẹni tó lè fẹ́ takóró wọnú ìwífún-un rẹ ṣeṣẹ́ ibi.
Ọ̀tá ni ènìyàn tí ó jẹ́ ìdẹ́rùbà sí ohun-ìníì rẹ.
Àpẹẹrẹ ọ̀tá ni ọ̀gáà rẹ, olólùfẹ́ẹ̀ rẹ ti tẹ́lẹ̀, oníṣòwò ẹlẹgbẹ́ẹ rẹ̀, ìjọbaà rẹ, tàbí olè orí-ayélujára lórí ìṣàsopọ̀ gbogboògbò.
Ṣe àkàsílẹ̀ ọ̀táà rẹ, tàbí àwọn tó máa fẹ́ jí ohun-ìníì rẹ.
Àkàsílẹ̀ẹ rẹ lè ní ẹnìkọ̀ọ̀kan, àjọ ìjọba, tàbí àjọ-ìlú.
Ó ní íṣe pẹ̀lú ọ̀táà rẹ, nígbà mìíràn àkàsílẹ̀ yìí lè jẹ́ ohun tí ó fé mú ṣe ìparun lẹ́yìn tí o bá ti ṣe àwòṣe ìdẹ́rùbà.
Báwo ni ìpalára ṣe burú tó bí n bá kùnà?
Ọ̀ná pọ̀ tí ọ̀tá lè dẹ́rùba dátà rẹ.
Fún àpẹẹrẹ, ọ̀tá lè ka ìtàkùrọ̀sọ ìkọ̀kọ̀ rẹ bí wọ́n bá wà lórí ìṣàsopọ̀, tàbí kí wọ́n pa dátà rẹ tàbí bà á jẹ́.
Ètè ọ̀tá yàtọ̀ síra wọn, bẹ́ẹ̀ náà ni ìdojúkọ wọn.
Ìjọba tó ń gbìyànjú láti pa àwòrán fídíò ọlọ́pàá tó ṣìṣe rẹ́ le jẹ ohun láti parun tàbí dín ìṣàbápàdée rẹ̀ kù.
Ìdàkejì, olóṣèlú kejì lè rí ìwífún jí tí yóò sì tẹ̀ ẹ́ jáde, o ò sì ní mọ̀.
Àwòṣe ìdẹ́rùbani ní í ṣe pẹ̀lú ìwòye bí ìpalára ṣe lè rí bí ọ̀tá bá yege níbi ìkọlù ohun-ìníì rẹ.
Láti mọ èyí, o ní láti gbé ipá ọ̀táà rẹ wò.
Fún àpẹẹrẹ, ilé-iṣẹ́ ẹ̀rọ-ìbánisọ̀rọ̀ọ ní àkọsílẹ̀ gbogbo ìtàkùrọ̀sọọ̀ rẹ ní àrọ́wọ́tó àti pé wọ́n lè lo àkọsílẹ̀ yìí fún iṣẹ́ẹ láabi.
Olè orí ẹ̀rọ ayélujára lè fi ìṣàsopọ̀  WiFi ṣíṣísílẹ̀ r’áàyè wọ ìtàkùrọ̀sọọ̀ rẹ tí a kò yí-dátà-padà-sí-odù-ààbò.
Ìjọbaà rẹ lè ní ààyè tí ó lágbára láti ṣèyí.
Kọ ète àti àwọn ohun tí ọ̀táà rẹ lè fẹ́ fi dátà ìkọ̀kọ̀ rẹ ṣe sílẹ̀.
Kí ni atọ́ka wípé n óò ní láti dá ààbò bò ó?
Ewu jẹ́ atọ́ka wípé ìdẹ́rùbà kan ṣì ohun-ìní kan yóò wáyé.
Ó bá ìpójú òṣùwọ̀n mu.
Bí ẹ̀rọ-ìbánisọ̀rọ̀ọ alágbèékáà rẹ ṣe pé ojú òṣùwọ̀n tó láti lo dátà rẹ gbogbo, ewu gbígbé dátà ìkọ̀kọ̀ rẹ sí gbangba lórí ayélujára láti ṣàkóbá fún ọ bíntín.
Ó pọn dandan láti ṣe ìyàsọ́tọ̀ láàárín ìdẹ́rùbà àti ewu.
Nígbà tí ìdẹ́rùbà jẹ́ nǹkan aburú tí ó lè ṣẹlẹ̀, ewú jẹ́ atọ́ka wípé ìdẹ́rùbà yóò wáyé.
Fún àlàyé, ó ní ìdẹ́rùbà wípé iléè rẹ yóò wó lulẹ̀, ṣùgbọ́n ewu yìí pọ̀ ní San Francisco (níbi tí ìṣẹ́lẹ̀ ilẹ mímì ti wọ́pọ̀) ju Stockholm (tí ò sí ìṣẹ́lẹ̀).
Ṣíṣe àyẹ̀wò ewu jẹ́ ìgbésẹ̀ olúkálùkù; gbogbo ènìyàn kọ́ ló ní ìṣáájú kan náà tàbí ìwò ìdẹ́rùbà lójú wò kan náà.
Ọ̀pọ̀ ènìyàn kì í gba àwọn ìdẹ́rùbà kan, kò sí bí ewu náà ò báà ṣe rí, nítorí ìwà ìdẹ́rùbà nígbàkugbà kò dára rárá.
Nígbà mìíràn, àwọn èèyàn á máa ṣe àìkàsí ewu ńlá nítorí wọ́n kò rí ìdẹ́rùbà gẹ́gẹ́ bí ìṣòro.
Kọ ìdẹ́rùbà tí o ní láti mú ní òkúnkúndùn, àti t'ó sunwọ̀n tàbí t'ó léwu tó bẹ́ẹ̀ (tàbí tí ó nira láti kọju) láti yọra ẹni lẹ́nu lé lórí.
Ìyọnu mélòó ni mo lè là kọjá láti máà jẹ́ kí ìpalára ó wáyé?
Ìdáhùn sí ìbéèrè yìí nílòo àyẹ̀wò ewu.
Gbogbo èèyàn kọ́ ló ní ìṣáájú tàbí ìrí ìdẹ́rùbà lọ́nà kan náà.
Fún àpẹẹrẹ, aṣojú oníbàárà ní ìgbẹ́jọ́ ààbò ìjọba àpapọ̀ máa fẹ́ ṣe ju bó ṣe yẹ lọ láti dá ààbò bo ìjùmọ̀sọ̀rọ̀  ẹjọ́ náà, nípa lílo ímeelì ìyí-dátà-padà-sí-odù-ààbò, ju ìyá tí ó máa ń fi iṣẹ́-ìjẹ́ ímeelì àwòrán ológbò aláwàdà ránṣẹ́ sí ọmọ rẹ̀ obìnrin ní gbogbo ìgbà.
Kọ ìyàn tí o ní láti fi gbógunti ìdẹ́rùbà rẹ sílẹ̀.
Ṣàkíyèsí bí o bá ní ìfàsẹ́yìn owó, ìfàsẹ́yìn ẹ̀rọ, tàbí ìfàsẹ́yìn ìkẹ́gbẹ́.
Ìṣe àwòṣe ìdẹ́rùbà olóòrékóòrè
Fi sọ́kàn wípé àwòṣe ìdẹ́rùbà lè yí padà nípa ìgbàtàkókò.
Sí bẹ́ẹ̀, ìṣàgbéyẹ̀wò àwòṣe ìdẹ́rùbà lóòrèkóòrè jẹ ìṣe tó dára.
Ṣẹ̀dáa àwòṣe ìdẹ́rùbà tìrẹ fún ìrẹ.
Fa ilà sórí kàlẹ́ńdà rẹ fún ọjọ́ iwájú.
Èyí yóò ta ọ́ l'ólobó láti ṣe àtúnyẹ̀wò àwòṣe ìdẹ́rùbàà rẹ àti láti yẹ̀ ẹ́ wò bóyá ó ṣì wúlò fún ọ gẹ́gẹ́ bí òǹlò.
Dídáààbò Araà rẹ lórí Ẹ̀rọ-alátagbà
Ẹ̀rọ-alátagbà jẹ́ ọ̀kan lára ìbùdó-ìtàkùn lórí ẹ̀rọ-ayélujára.
Facebook ní bílíọ̀nù èèyàn tó ń lò ó, àti Instagram àti Twitter ní ẹgbẹẹgbẹ̀rún mílíọ̀nù èèyàn tó ń lò ó.
A gbé ẹ̀rọ-alátagbà kalẹ̀ fún pínpín àyọkà, àwòrán àti ìwífún nípa ara ẹni.
Ní báyìí ó ti di ibi-ìpéjọ fún ìkójọ àti ọ̀rọ̀.
Báyìí, ìbéèrè wọ̀nyí ṣe kókó bí a bá ń lo ẹ̀rọ-alátagbà: Báwo ni mo ṣe lè lo ẹ̀rọ-alátagbà wọ̀nyí nípasẹ̀ bẹ́ẹ̀ dáàbò araà mi?
Ibi-ìkọ̀kọ̀ mi?
Ìdánimọ̀ọ mi?
Ọ̀rẹ́ àti alábàáṣe?
Ìwífún wo ni kí n tọ́jú pamọ́ àti pé ta ni kí n tọ́júu rẹ̀ pamọ́ fún?
Ó dá lórí ohun ṣíṣe, ó lè nílò láti dáàbòbo araà rẹ láti de ẹ̀rọ-alátagbà fúnra rẹ̀, òǹlò mìíràn lórí ibùdó náà, tàbí méjèèjì
Olobó ohun tí ó yẹ kí o kíyèsí bí o bá ń ṣí ìṣàmúlò
Ǹjẹ́ ìwọ́ fẹ́ lo orúkọ àbísọ rẹ?
Ibùdó ẹ̀rọ-alátagbà mìíràn ní "ìlànà orúkọ tòótọ́," ṣùgbọ́n èyí kò rí bẹ́ẹ̀ mọ́.
Bí o bá fẹ́ lo orúkọ àbísọ nígbàtí o bá ń forúkọ-sílẹ̀ lórí ẹ̀rọ-alátagbà, máà ṣe bẹ́ẹ̀.
Bí o bá forúkọsílẹ̀, máà fi ìwífún rẹpẹtẹ ju bí ó ṣe yẹ lọ sílẹ̀.
Bí o bá ní àníyàn láti fi ìdánimọ̀ọ rẹ pamọ́, kí o lo àdírẹ́ẹ̀sì ímeèlì tó yàtọ̀ àti kí o kọ̀ láti fi ilà ẹ̀rọ-ìbánisọ̀rọ̀ọ rẹ sílẹ̀.
Ìwífún méjèèjì wọ̀nyí tó fún ìdánimọ̀ olúkúlùkù àti pé ó ṣe é so ìṣàmúlò ọ̀tọ̀ọ̀tọ̀ pọ̀.
Ṣọ́ra bí o bá ń yan àwòrán ìdánimọ̀.
Pẹ̀lú àfikúnun mẹ́tádatà tí ó ní ìgbà, àkókò àti ibi tí a ti ya àwòrán náà, àwòrán t'òhuntìkararẹ̀ lè sọ ìwífún mìíràn.
Kí o tó ó mú àwòrán, ṣe ìbéèrè: Ìta ilé ni a ti yà á ni tàbí ibi-iṣẹ́?
Àdírẹ́ẹ̀sì tàbí atọ́ka òpópónà hàn nínúu rẹ̀?
Kíyèsíi àdírẹ́ẹ̀sì IP rẹ lè ti wà lákọsílẹ̀ lásìkò ìforúkọsílẹ̀.
Yan ọ̀rọ̀-ìfiwọlé tó lágbára àti, b'ó bá ṣe é ṣe, lo ìfẹ̀rílàdí-ọlọ́nàméjì.
Kíyèsára fún ìbéèrè ìgbà-padà ọ̀rọ̀-ìfiwọlé gẹ́gẹ́ bíi "Ìlú wo ni a ti bí ọ?" tàbí
"Kí ni orúkọ ẹranko-àyànfẹ́ẹ̀ rẹ?"
nítorí ìdáhùn lè jẹyọ láti inú àkọsílẹ̀ lórí ẹ̀rọ-alátagbàa rẹ.
Ó lè hùn ọ́ kí o yan ìbéèrè ìgbà-padà ìṣàmúlò tí kì í ṣe òótọ́.
Ọ̀nà kan tí a lè fi rántí ìdáhùn sí ìbéèrè ìgbà-padà ìṣàmúlò, bí o bá yàn láti lo ìdáhùn tí ò jẹ́ òótọ́ fún àfikún ààbò, kọ ìdáhùn sí ìbéèrè pamọ́ sínúu alábòójútó ọ̀rọ̀-ìfiwọlé.
Yẹ Òfin Ìlànà Ibi-ìkọ̀kọ̀ Ẹ̀rọ-alátagbà wò
Ìwífún tí ẹnìkẹ́ta kó pamọ́ jẹ́ fún lílòo rẹ àti pé ó lè lò ó fún ti òwò tàbí kí o pín-in fún ilé-iṣẹ́ mìíràn, bíi ilé-iṣẹ́ ìpòlówó ọjà.
Níwọ̀n bí kíka ìlànà ibi-ìkọ̀kọ̀ jẹ́ iṣẹ́ tí ò fi bẹ́ẹ̀ ṣe é ṣe, ó lè fẹ́ ka abala tí ó ṣàlàyé bí a ó ṣe lo àkọsílẹ̀ rẹ, ìgbà tí a pín-in fún ẹlòmíràn, àti bí iṣẹ́ náà ṣe dáhun sí ìbéèrè agbófinró.
Èrè-jíjẹ fún okòwò ni ẹ̀rọ-alátagbà jẹ́ àti pé ó máa ń gba ìwífún bònkẹ́lẹ́ ju ohun tí a fi sílẹ̀ lọ - ibi tí o wà, ohun tí ó kan 'ni àti ìpolówó tí a fèsì fún, ibùdó tí o ti wọ̀ rí (fún àpẹẹrẹ nípasẹ̀ẹ títẹ "Fẹ́ràn").
Gbèròo dídígàgà kúkíìsì ẹnìkẹ́ta àti lílo ìtànká alépa-adígàgá asàwáríkiri fún àrídájú wípé ìwífún tí ò wúlò ò bọ́ s'ọ́wọ́ ẹnìkẹ́ta.
Ṣàtúnṣe Ìṣètò Ibi-ìkọ̀kọ̀ Rẹ
Nípa ti bẹ́ẹ̀, ṣàtúnṣe sí ààtòàbáwá tí a ti ṣe sílẹ̀.
Fún àpẹẹrẹ, o fẹ́ pín àtẹ̀jáde sígboro fún gbogbo ènìyàn, tàbí fún ẹgbẹ́ kan?
Ṣe àwọn èèyàn lè ṣàwáríì rẹ bí wọ́n bá lo ímaalì tàbí ilà ẹ̀rọ-ìbánisọ̀rọ̀ọ rẹ?
Ǹjẹ́ o fẹ́ kí ibi tí o wà jẹ́ pínpínká fúnra rẹ̀?
Bótilẹ̀jẹ́pé ẹ̀rọ-alátagbà ni ìṣètò tìrẹ, o lè rí àwòṣe.
Ìṣètò Ibi-ìkọ̀kọ̀ ń bẹ láti dáhùn ìbéèrè: "Ta ló lè rí ọ?"
Níbí lo ti ṣe é ṣe kí o rí ààtò tí ó ní í ṣe pẹ̀lú ààtò àbáwá ("gbogboògbò," "ọ̀rẹ́ ọ̀rẹ́," "ọ̀rẹ́ nìkan," abbl), ibi tí o wà, àwòrán, bí a ṣe lè kàn sí 'ni, ìsomọ́, àti bí àwọn ènìyàn ṣe lè ṣàwáríì rẹ bí wọ́n bá ń ṣe ìṣàwárí.
Ààtò ìdáààbòbò (tí a ń pè ní "ààbò") níṣẹ́ púpọ̀ láti ṣe pẹ̀lú ìdígàgá/ìpohùnmọ́ ìṣàmúlò mìíràn lẹ́nu, àti bí o ṣe fẹ́ máa gba ìfihàn bí ẹni tí ó láṣẹ láti fàṣẹ fún ìṣàmúlò rẹ bá fẹ́ pàṣẹ fún un.
Ìgbà míìn, o 'óò rí ààtò ìwọlé - bíi ìfèrílàdí-ọlọ́nàméjì àti àkópamọ́ ímeèlì/ilà ẹ̀rọ-ìbánisọ̀rọ̀ọ - nínú abala yìí.
Nígbà mìíràn ẹ̀wẹ̀, ààtò ìwọlé wọ̀nyí yóò wà nínú ààtò ìṣàmúlò tàbí abala ààtò ìwọlé, pẹ̀lú ìyàn ìyípadà ọ̀rọ̀-ìfiwọlé.
Jẹ ànfàání “àyẹ̀wò” ìdáààbòbò àti ibi-ìkọ̀kọ̀.
Facebook, Google, àti ibùdó-ìtàkùn mìíràn bẹ́ẹ̀ ní àfifún "àyẹ̀wò ìdáààbòbò".
Ẹ̀kọ́ amọ̀nà wọ̀nyí á fi ibi-ìkọ̀kọ̀ àti ààtò ìdáààbòbò tí ó wọ́pọ̀ nínú èdè geere àti pé ó jẹ́ ìwò-ojú tí ó dára jù fún òǹlò.
Níparí, ṣèrántí wípé ibi-ìkọ̀kọ̀ lè yí padà.
Nígbà mìíràn, ààtò ibi-ìkọ̀kọ̀ ń l'ágbára sí i, ó sì wà ní èérún; kò rí bẹ́ẹ̀ nígbà mìíràn ẹ̀wẹ̀wẹ̀.
Se àkíyèsí àwọn àyípadà wọ̀nyí fínnífínní láti rí i bóyá ìwífún tí ó ti wà ní ibi-ìkọ̀kọ̀ rí yóò di pínpín, tàbí bí àfikún ààtò yóò fún ọ láàyè láti ṣe àkóso ibi-ìkọ̀kọ̀ rẹ.
Tọ́jú Ìdánimọ̀ ìṣàmúlò lọ́tọ̀ọ̀tọ̀
Fún ọ̀pọ̀ ènìyàn, ó pọn dandan láti ya ìṣàmúlò s'ọ́tọ̀ọ̀tọ̀.
Èyí ní í ṣe pẹ̀lú ibùdó-ìtàkùn fún ẹni-tó-ń-wá-ọkọ-wá-aya, ìṣàmúlò onímọ̀, ìṣàmúlò àìlórúkọ, àti ìṣàmúlò ní onírúurú ìlú orí ayélujára.
Ilà ẹ̀rọ-ìbánisọ̀rọ̀ọ àti àwòrán jẹ́ méjì ń'nú ìwífún tí ó yẹ kí a fojú sí.
Àwòrán, ní pàtàkì, lè yọ́ mínrín so ìṣàmúlò tí o fẹ́ jẹ́ ó dá wà pọ̀.
Èyí wọ́pọ̀ ní ibùdó ẹni-tó-ń-wá-ọkọ-wá-aya àti àkáùntì onímọ̀.
Bí o bá fẹ́ fi ojú pamọ́ tàbí tọ́jú ìṣàmúlò kan pamọ́ fún òmíràn, lo àwòrán tí o kò lò rí níbòmìíràn lórí ayélujára.
Fún àyẹ̀wò, o lè lo aṣàwárí ìyípadà àwòrán-an Google.
Alásopọ̀ mìíràn tó lágbára tí ó yẹ kí a f'ojú sílẹ̀ fún ni orúkọọ̀ rẹ (pàápàá orúkọ ìnagijẹ) àti ímeèlì rẹ.
Bí o bá ṣàkíyèsí wípé ọ̀kan nínú ìwífún-ùn rẹ ń bẹ níbi tí o kò lérò, máà fòyà.
Dípò ìfòyà, ronú bí i ọmọ-ìkókó: kàkà kí o pa gbogbo ìwífún-ùn rẹ rẹ́ lórí ayélujára, kàn f'ojú sí ìwífún kéékèèké kan, ibi tí wọ́n wà, àti ohun tí o lè ṣe nípa wọn.
Mọ àpadé-àti-àludé Ààtò Ẹgbẹ́ oríi Facebook
Ẹgbẹ́ oríi Facebook ń mú ibi ìkẹ́gbẹ́, ìgbàwí àti àwọn ohun tí ó lágbára àti ààtò ẹgbẹ́ lè rí rúdurùdu.
Kọ́ ìmọ̀ kún ìmọ̀ nípa ààtò ẹgbẹ́ àti bóyá akópa nífẹ̀ẹ́ sí kíkọ́ ìmọ̀ kún ìmọ̀ nípa ààtò ẹgbẹ́, ṣiṣẹ́ pẹ̀lúu wọn láti mú kí ẹgbẹ́ Facebook jẹ́ ohun ìkọ̀kọ̀ àti ààbò.
Eré-ìdárayá alájùmọ̀ṣe ni ibi-ìkọ̀kọ̀
Máà kàn ṣáà yí ààtò àti ìhùwàsí ẹ̀rọ-alátagbàa rẹ padà.
Tẹ̀síwájú kí o sọ fún àwọn ọ̀rẹ́ẹ̀ rẹ, aburú tó ń bẹ nínú kí a máa gbé nípa ara ẹni sórí ayélujára.
Kódà bí o kò bá ní ìṣàmúlò ẹ̀rọ-alátagbà, tàbí bí o bá yọ araà rẹ ń'nú táàgì tí a fi kó ọ pọ̀ mọ́ àtẹ̀jáde, ọ̀rẹ́ ṣì lè ṣèṣì dá ọ mọ̀, jẹ́ kí ibi tí o wà di mímọ̀, kí ìsomọ́ọ̀ rẹ pẹ̀lú wọn ó jẹ́ ojútáyé.
Kì í ṣe dídáààbò ibi-ìkọ̀kọ̀ nìkan ni ìtọ́jú ara ẹni, àmọ́ títọ́júu àwa-ara-wa.
O nílò ohun-ìmọ̀ ìdáààbò àkọ́bẹ̀rẹ̀?
1.Yíyan irinṣẹ́ẹ̀ rẹ
2.Dídáààbò araà rẹ lóríi ẹ̀rọ-alátagbà
3.Dídíyelé ewuù rẹ
4.Jùmọ̀ pẹ̀lú àwọn elòmíràn
5.Ṣe páswọọdù t’ó lágbára.
6.Fífi ìwífún-ùn rẹ pamọ́
7.Kí ni Encryption?
Yíyan Irinṣẹ́ẹ̀ Rẹ
Pẹ̀lú ọ̀pọ̀ ilé-iṣẹ́ àti ibùdó-ìtàkùn tí ó ní irinṣẹ́ fún mímú ààbò ẹ̀rọ ayélujára rọrùn, báwo ni ó ṣe yan irinṣẹ́ tó dára fún ọ?
A kọ́ ní òǹkà irinṣẹ́ tó jọjú ń gbèsè tí ó lè dá ààbò bò ọ́ (bí ó tilẹ̀ jẹ́ pé o lè rí àwọn àṣàyàn tó wọ́pọ̀ nínú ìtọ́nà irinṣẹ́ wa).
Ṣùgbọ́n bí o bá ní iyè rere ohun tí ò ń gbìdánwò láti fi ààbò bò, àti ẹni tí ò ń gbìdánwò ṣe ìdáààbòbò fún, ìtọ̀nà yìí lè ràn ọ́ lọ́wọ́ láti yan irinṣẹ́ tí a yà sọ́tọ̀ nípa lílo àwọn ìtọ́nà kan.
Rántí, ààbò kì í ṣe nípa ti irinṣẹ́ tí o lò tàbí iṣẹ́-àìrídìmú tí o gbà sílẹ̀.
Ó bẹ̀rẹ̀ pẹ̀lú níní òye ìdẹ́rùbà tí ò ń kojú àti bí o ṣe lè lòdì sí ìdẹ́rùbà wọ̀nyẹn.
Yẹ Ṣíṣe Ìdíyelé Ewuù Rẹ Wò tiwa fún àlàyé lẹ́kùnúnrẹ́rẹ́.
Ìgbésẹ̀ ni ààbò, kì í ṣe ohun tí a rà
Ohun àkọ́kọ́ tí ó yẹ k'á rántí kí a tó pààrọ̀ iṣẹ́-àìrídìmú tí ò ń lò tàbí ríra irinṣẹ́ tuntun ni pé kò sí irinṣẹ́ tàbí iṣẹ́-àìrídìmú tí yóò fún ọ láàbò pátápátá.
Nítorí bẹ́ẹ̀, ó ṣe pàtàkì láti wòye nípa ìwà ààbò ẹ̀rọ ayélujára porongodo.
Fún àpẹẹrẹ, bí o bá fẹ́ ẹ́ lo irinṣẹ́ ààbò lórí ẹ̀rọ-alágbèékáà rẹ, síbẹ̀ máà fi ọ̀rọ̀-ìfiwọlé sórí ẹ̀rọ-ayárabíàṣáà rẹ, irinṣẹ́ orí ẹ̀rọ ìbánisọ̀rọ̀ rẹ lè máà ràn ọ́ lọ́wọ́ tó bẹ́ẹ̀.
Bí ẹnì kan bá fẹ́ ẹ́ wá ìwífún nípa ìrẹ, ó máa yan ọ̀nà tó rọrùn jù láti rí ìwífún náà gbà dípòo ọ̀nà líle.
Lọ́nà kejì, kò ṣeéṣe láti dá ààbò bo onírúurú ẹ̀tàn tàbí àdojúkọni, nítorí náà o ní láti f'ọkàn sí irú ènìyàn tí o lè fẹ́ jí ìwífún-ùn rẹ, ohun tí wọ́n fẹ́ fi ṣe, àti bí wọ́n ṣe lè rí i.
Bí olúborí ìdẹ́rùbà rẹ bá jẹ́ ìbojúwò ojúkorojú láti ọ̀dọ aṣèwádìí ìkọ̀kọ̀ kan tí ò rí àyè láti lo irinṣẹ́ ìbojúwò ẹ̀rọ-ayélujára, o kò nílò láti ra ẹ̀rọ-ìbánisọ̀rọ̀ọ owó iyebíye tí ó ń sọ ìwífún di odù fún ààbò tí ó ní "NSA-proof"
Ẹ̀wẹ̀wẹ̀, bí o bá kọjú ìjọba tó máa ń fi èèyàn sátìmọ́lé nítorí o lo irinṣẹ́ ìyí-dátà-padà-sí-odù-ààbò, ó fọgbọ́nyọ bí a lo ọ̀nà tí ó ní akitiyan tó bẹ́ẹ̀ - bíi títo àkójọpọ̀ odù tí ò ní ewu, àtòélẹ̀ tí yóò gbé iṣẹ́-ìjẹ́ - ju kí a fi ẹ̀rí tí ó ní éwu wípé a lo iṣẹ́-àìrídìmú ayí-ìwífún-padà-sí-odù fún ààbò lórí ẹ̀rọ-ayárabíàṣá àgbélétan.
Gbígbé àkójọpọ̀ ìdojúkọ tí o  lọ́kàn láti fi ààbò bò ni à ń pè ní àwòṣe ìdẹ́rùbà.
Pẹ̀lú gbogbo ìwọ̀nyí, ìwọ̀nyí ni ìbéèrè tí o lè ṣe kí o tó gba ẹ̀dà irinṣẹ́ sílẹ̀, rà á, tàbí lò ó.
Báwo ni mímọ́ gaara rẹ̀ ti rí?
Oníwàdìí ààbò ní ìgbàgbọ́ wípé ìṣísílẹ̀ àti mímọ́ gaara ni ó ń ṣokùnfa irinṣẹ́ ààbò lọ́pọ̀ yanturu.
Ọ̀pọ̀ nínú iṣẹ́-àìrídìmú tí àwọn òǹlò ẹ̀rọ ayárabíàṣá ń lò tí wọ́n sì fi òǹtẹ̀ lù ni irinṣẹ́ fún lílò.
Èyí túmọ̀ sí wípé odù tí ó fi ń ṣiṣẹ́ ń wà ní gbangba fún ẹlòmíràn láti yẹ̀wò, túnṣe, àti ṣe àtúnpín.
Nípa mímọ́-gaara irinṣẹ́ẹ wọn, oníṣọnà irinṣẹ́ wọ̀nyí fìwé pe ẹlòmíràn láti yẹ ààbò wọn wò bóyá ó kú díẹ̀ káàtó àti láti ṣe ìmúgbòrò irinṣẹ́ náà.
Iṣẹ́-àìrídìmú ìṣísílẹ̀ ń fún ni láǹfààní ààbò tó péye, ṣùgbọ́n èyí kò dájú.
Dídára iṣẹ́-àìrídìmú ìṣísílẹ̀ wà lọ́wọ́ àwọn onímọ̀ tó ń yẹ odù iṣẹ́-àìrídìmú ìṣísílẹ̀ wò, tí, fún iṣẹ́ kékeré (àti èyí tó gbajúmọ̀, tó díjú), lè nìra láti ṣe.
Bí o bá fẹ́ yan irinṣẹ́, wò ó bóyá odùu rẹ̀ wà lárọ̀ọ́wọ́tó àti bóyá ó ní ajẹ́rìí ààbò àdáni láti fẹsẹ̀ agbára ààbòo rẹ̀ múlẹ̀.
Ó kéré jù, ó yẹ kí iṣẹ́-àìrídìmú tàbí iṣẹ́-àrídìmú ó ní àlàyé lẹ́kùnúnrẹ́rẹ́ nípa ìṣiṣẹ́ẹ rẹ̀ fún àtúnyẹ̀wò àwọn onímọ̀.
Ǹjẹ́ oníṣọnà sọ dáadáa àti àìdáa rẹ̀ yékéyéké?
Kò sí iṣẹ́-àìrídìmú tàbí irinṣẹ́-àrídìmú tí a lè sọ pé ààbòo rẹ̀ pé yanrantí.
Wá irinṣẹ́ tí oníṣọnà tàbí òǹtà fi ìpààlà àgbéjáde wọn hàn gbangba.
Máà dé ibẹ̀, ewu ń bẹ ni gbólóhùn lásán tó ní odù náà jẹ́ "military-grade" tàbí "NSA-proof".
Gbólóhùn wọ̀nyí ń tọ́ka sí ìfọ̀nu tàbí àìbìkítà láti gbà wípé àgbéjáde wọn lè kùnà.
Nítorí adojúkọni máa ń gbìdánwò ń gbogbo ìgbà láti wá ọgbọ́n mìíràn dá fi fọ́ ààbò irinṣẹ́, iṣẹ́-àìrídìmú àti iṣẹ́-àrídìmú nílò àtúnṣe láti dí àlàfo tó ń bẹ.
Ó lè jẹ́ ìṣòro nílá bí oníṣọnà ò bá fẹ́ ṣèyí, yálà nítorí ìbẹ̀rù ìkéde àìdára tàbí nítorí wọ́n kò ì kọ́ ohun tí yóò ṣe bẹ́ẹ̀.
Wá oníṣọnà tó ṣe tán láti ṣe àtúnṣe, àti tí ó jẹ́ ẹni tó ṣe é f'ọkàn tán, tí ohun gbogbo nípa ìdí tí ó fi ń ṣe bẹ́ẹ̀ hàn gbangba gbàngbà.
Atọ́ka pàtàkì nípa bí oníṣọnà irinṣẹ́ yóò ṣe hùwà lọ́jọ́ iwájú ni pípadà sí ìgbà àtijọ́.
Bí irinṣẹ́ ibùdó-ìtàkùn bá to ìṣòro àtijọ́ lẹ́sẹẹsẹ àti ìsopọ̀ tí yóò dárí ẹni sí àtúnṣe àti ìwífún tó wọ́pọ̀ - bí i ní pàtó bí ó ti ṣe wà láti àtúnṣe tó kẹ́yìn - ó lè dáa lójú wípé wọn yóò túbọ̀ máa pèsèe rẹ̀ bẹ́ẹ̀ lọ́jọ́ iwájú.
Kí ló ṣẹlẹ̀ bí oníṣọnà bá níjà?
Bí oníṣẹ́ ọnà bá kọ́ irinṣẹ́-àìrídìmú àti irinṣẹ́-àrídìmú, àwọn (gẹ́gẹ́ bí ì rẹ) ní láti ní àwòṣe ìdẹ́rùbà tó dá ṣáṣá.
Oníṣọnà tó dára ré kọjá máa ń ṣàlàyé gbangba irú ọ̀tá tí wọ́n lè ṣe ìdáààbòbò lórí nínú àkọsílẹ̀ wọn.
Ṣùgbọ́n ó ní adojúkọni kan tí ọ̀pọ̀ oníṣọnà ò fẹ́ ní èrò nípa: ara wọn!
Bí wọ́n bá ní ìjà tàbí pinnu láti kọjú òǹlòo wọn ńkọ́?
Fún àpẹẹrẹ, ilé-ẹjọ́ tàbí ìjọba lè pa á láṣẹ fún ilé-iṣẹ́ láti kó ìwífún-ti-ẹni tàbí "gba ẹ̀yìn" yọ ààbò tí irinṣẹ́ wọn fún-un.
Wádìí sàkání oníṣọnà.
Bí o bá níjayà nípa dídáààbò ìwọtìkaraàrẹ lọ́wọ́ ìjọba Iran fún àpẹẹrẹ, ilé-iṣẹ́ kan ní America yóò lè tako ìdájọ́ọ ilé-ẹjọ́ ìlú Iran, kódà bí ó bá jẹ́ gbígba òfin ìlú America.
Bí oníṣọnà bá tàpá sí i ìfínnámọ́nilábẹ́ ìjọba, adojúkọni lè gbìdánwò láti wọnú ẹ̀rọ oníṣọnà irinṣẹ́ láti kọjú ìjà sí oníbàárà.
Irinṣẹ́ tó dára jù lọ ni àwọn tí ó rí èyí gẹ́gẹ́ bí ìkọjú tí ó lè wáyé àti wípé a ṣe wọ́n láti dá ààbò irú ìdojúkọ báyìí.
Wá èdè tí ó fi múlẹ̀ wípé oníṣọnà ò le è rí àyè láti lo ìwífún ibi-ìkọ̀kọ̀, ó sàn ju ìlérí wípé oníṣọnà ò ní rí ìwífún ẹni.
Wá ilé-iṣẹ́ tí ó ní òkìkí nípa jíjà fún ìwífún-ti-ẹni ní ilé-ẹjọ́.
Ṣé wọ́n ti ṣe àtúnpè tàbí dá ẹnu èébú lù ú lórí ayélujára rí bí?
Ilé-iṣẹ́ atàgbéjáde àti onítara tó ń ṣe ìpolówó iṣẹ́-àìrídìmú wọn tuntun lè ṣìnà, ṣini lọ́nà, tàbí parọ́ ńlá.
Àgbéjáde tí ó ní ààbò tó péye lè ní àìmọye àṣìṣe lọ́jọ́ iwájú.
Rí i dájú wípé ó ní ìmọ̀ kún ìmọ̀ lórí ìròyìn tuntun nípa irinṣẹ́ tí ò ń lò.
Kò ṣe é ṣe fún ẹnìkan ṣoṣo láti mọ ìròyìn tuntun nípa irinṣẹ́.
Bí ó bá ní ẹkẹgbẹ́ tí ó ń lo àgbéjáde tàbí iṣẹ́ kan pàtó, bá wọn ṣiṣẹ́ pọ̀ kí o ba ní àlékún ìmọ̀.
Ẹ̀rọ-ìbánisọ̀rọ̀ọ wo ni kí n rà? Ẹ̀rọ-ayárabíàṣá wo?
A máa ń béèrè lọ́wọ́ akọni ni ààbò: "Èwo ni kí n rà nínú Android tàbí iPhone?" tàbí "Èwo ni kí n lò PC tàbí Mac?" tàbí "Irú ẹ̀rọ ìṣiṣẹ́ wo ni kí n lò?".
Kò sí ìdáhùn geere fún ìbéèrè wọ̀nyí.
Ọpọ́n iṣẹ́-àìrídìmú àti ẹ̀rọ ayárabíàṣá ti ń sún látàrí àṣìṣe tuntun àti àtúnṣe sí ti àtijọ́.
Ilé-iṣẹ́ lè figagbága pẹ̀lú ara wọn láti pèsè ààbò tó péye fún ọ, tàbí kí gbogbo wọn lè wá lábé ìfínnámọ́nilábẹ́ ìjọba láti sọ ààbò di òfúùtùfẹ́ẹ̀tẹ̀.
Ìmọ̀ràn díẹ̀ lọ́pọ̀ ìgbá jẹ́ òdodo, síbẹ̀. Bí o bá ra ẹ̀rọ-ayárabíàṣá tàbí ẹ̀rọ ìṣiṣẹ́, máa fi àtúnṣe kún un.
Àtúnṣe àfikún yìí yóò ṣe iṣẹ́ ìdáààbòbò tí ó ti mẹ́hẹ nínú odù àtijọ́ tí ìkojú lè yá lò.
Ṣàkíyèsí wípé ẹ̀rọ-ìbánisọ̀rọ̀ọ àtijọ́ àti ẹ̀rọ ìṣiṣẹ́ lè máà wúlò mọ́, paapàá fún àfikún ààbò.
Microsoft ní pàtó ti fi yé pé ẹ̀dà Windows Vista, XP, àti lọ sẹ́yìn ò ní rí àtúnṣe fún àìmọye ìṣòro ààbò.
Èyí já sí wípé bí o bá lo ìwọ̀nyí, o ò jẹ́ lérò wípé o ní ààbò lórí adojúkọni.
Bákan náà ló rí fún OS X kí ó tó kan 10.11 tàbí El Capitan.
Ní báyìí tí o ti gbé ìdẹ́rùbà gbogbo tí ó ń kojúù rẹ, àti tí o ti mọ ohun tí o ní láti yẹ̀wò nínú irinṣẹ́ ààbò ẹ̀rọ-ayárabíàṣá, o lè fi Ògún-un rẹ̀ gbáyà láti yan irinṣẹ́ tí ó dára jù lọ fún ọ.
Àgbéjáde Tí A Dárúkọ ní Àyẹ̀wò Ìdáààbòbò-ara-ẹni
A gbìyànjú láti rí i wípé iṣẹ́-àìrídìmú àti iṣẹ́-àrídìmú tí a dárúkọ ní SSD bá ìlànà tí a kà sílẹ̀ lókè mu.
A ti gbìyànjú ka àwọn àgbéjáde tó dára:
ní ìmọ̀ tó jinlẹ̀ nínú ààbò ẹ̀rọ ayárabíàṣá bó ṣe ń lọ lọ́wọ́,
tí ó mọ́ gaara nípa iṣẹ́ wọn (àti àṣìṣe wọn),
ní ààbò atakò aìíṣeémọ̀ bí oníṣọnà lè ní ìjàdù, àti
pípamọ́, pẹ̀lú òǹlò tó ní àlékún ìmọ̀ ẹ̀rọ.
Lákòókò àkọsílẹ̀, a gbàgbọ́ wípé wọ́n ní ọ̀kẹ́ àìmọye èèyàn tó ń ṣe àyẹ̀wò àìṣe déédéé wọn, èyí yóò gbé awuye sétí aráyé lẹ́sẹ̀kẹsẹ̀.
Jọ̀wọ́ wòye wípé a kò ní ohun èlò láti ṣàyẹ̀wò tàbí ṣe ìdánilójú aládàáni nípa ààbòo wọn.
A kò fi òǹtẹ̀ lu àgbéjáde wọ̀nyí àti pé a kò le è jẹ́rìí wípé wọ́n ní ààbò pípéye.
Títàkùrọ̀sọ Pẹ̀lú Ẹlòmíràn
Ẹ̀rọ ìgbọ́rọ̀sáfẹ́fẹ́ àti ayélujára ti mú ìtàkùrọ̀sọ pẹ̀lú ẹlòmíràn rọrùn ju ti àtẹ̀yìnwá lọ, ṣùgbọ́n ó ti mú iṣẹ́ alamí gbòòrò sí i láyé tí a wà yìí.
Láì gbégbèésẹ̀ to lààmìlaka tí yóò dáàbò bo ibi-ìkọ̀kọ̀ rẹ, àwọn elétí-ọfẹ lè máa tẹ́tí sí gbogbo ìpè, àtẹ̀jíṣẹ́, ímeelì, iṣẹ́-ìjẹ́ oníwàràǹṣesà, ìpè ohun lóríi IP, (VoIP) ìtàkùrọ̀sọ àwòrán fídíò, àti iṣẹ́-ìjẹ́ ẹ̀rọ-alátagbà rẹ.
Láyìmoye ìgbà ni ìtàkùrọ̀sọ ojúkorojú láàbò tó pé ju ẹ̀rọ-ayárabíàṣá tàbí ẹ̀rọ-ìbánisọ̀rọ̀ lọ.
Nítorí bẹ́ẹ̀, ohun tó dára ní ṣíṣe ni láti lo ìyí-dátà-padà-sí-odù-ààbò òpin-dé-òpin bí o bá ń tàkùrọ̀sọ lórí ìṣàsopọ̀ fún ààbò ìtàkùrọ̀sọọ̀ rẹ.
Báwo ni Ìyí-dátà-padà-sí-odù-ààbò Òpin-dé-òpin ṣe ń ṣiṣẹ́?
Bí ẹni méjì bá fẹ́ tàkùrọ̀sọ tí wọn kò sì fẹ́ kí ẹnìkẹ́ta ó f'etíkó o (fún àpẹẹrẹ, Akiko àti Boris) wọn gbọdọ̀ ṣe àgbàjáde kọ́kọ́rọ́ àìrí.
Kí Akiko ó tó fi iṣẹ́-ìjẹ́ ránṣẹ́ sí Boris, ó lo ìyódùpadàfáàbò sí kọ́kọ́rọ́ọ Boris tí ó fi jẹ́ wípé Boris nìkan ló lè tú ìyí-dátà-padà-sí-odù-ààbò yìí.
Lẹ́yìn ìgbà náà ni yóó fi iṣẹ́-ìjẹ́ tí a ti yí odùu rẹ̀ padà fún ààbò ránṣẹ́ lórí ẹ̀rọ ayélujára.
Bí ẹnikẹ́ni bá ń tẹ́tí sí ìtàkùrọ̀sọ Akiko àti Boris - kódà bí wọ́n bá rí ọ̀nà wọ apèsè tí Akiko ń lò fi ṣe olùránṣẹ́ iṣẹ́-ìjẹ́ (gẹ́gẹ́ bí ìṣàmúlò ímeelìi rẹ̀) - odù tí a yí padà fún ààbò nìkan ni wọ́n máa rí, wọn kò ní lè ka iṣẹ́-ìjẹ́ náà.
Bí Boris bá gbà á, ó ní láti lo kọ́kọ́rọ́ọ rẹ̀ láti fi tú u kí ó bá jẹ́ rírí kà.
Ìyódùpadàfáàbò òpin-dé-òpin gba akitiyan tó pọ̀, ṣùgbọ́n ó jẹ́ ọ̀nà kan ṣoṣo tí òǹlò fi lè ṣ'àyẹ̀wò ààbò ìtàkùrọ̀sọ láì ṣiyèméjì nípa ààbò gbàgede tí wọ́n ń lò.
Ìpèsè mìíràn, bíi Skype, fi yé wípé òun ń lo ìyódùpadàfáàbò òpin-dé-òpin síbẹ̀ ó jọ wípé wọn kò lò ó.
Kí ìyódùpadàfáàbò òpin-dé-òpin ó tó ó ṣiṣẹ́ dáadáa, òǹló gbọdọ̀ ní aṣàyẹ̀wò tí yóó tú àṣìírí bóyá kọ́kọ́rọ́ àìrí tí wọn ń fi ń ṣe ìyódùpadàfáàbò iṣẹ́-ìjẹ́ jẹ́ ti ẹni tó yẹ kí ó jẹ́.
Bí iṣẹ́-àìrídìmú ìtàkùrọ̀sọ ò bá leè ṣe irú iṣẹ́ yìí, èyíkéyìí ìyí-dátà-padà-sí-odù-ààbò tí ó lè máa lò lè ní ìkọlù apèsè gan-an, bóyá bí ìjọba bá pa á láṣẹ láti ṣe bẹ́ẹ̀.
O lè ka ìwé àpilẹ̀kọ Freedom of the Press Foundation, ìyí-dátà-padà-sí-odù-ààbò ṣiṣẹ́ fún ẹ̀kúnrẹ́rẹ́ àṣẹ lóríi bí a ṣe ń lo ìyódùpadàfáàbò òpin-dé-òpin fún ààbò iṣẹ́-ìjẹ́ oníwàràǹṣesà àti ímeelì.
Rí i dájú pé o yẹ SSD ìsàlẹ̀ yìí wò:
Ọ̀rọ̀ Àkọ́sọ Lórí Kọ́kọ́rọ́ Ìyí-dátà-padà-sí-odù-ààbò Gbogboògbò àti PGP
Bí a ṣe lè: Lo OTR fún Windows
Bí a ṣe lè: Lo OTR fún Mac
Ìpè Ohun
Bí o bá ń pè lóríi ẹ̀rọ-ìbánisọ̀rọ̀ọ oríi tábìlì tàbí lóríi ẹ̀rọ-ìbánisọ̀rọ̀ọ alágbèéká, a kò lo yí-dátà-rẹ̀-padà-sí-odù-ààbò òpin-dé-òpin fún ìpè rẹ.
Bí o bá ń lo ẹ̀rọ-ìbánisọ̀rọ̀ọ alágbèéká, ẹ̀rọ-ìléwọ́ àti òpó agbáfẹ́fẹ́-ọ̀rọ̀-ká lè máa lágbára tó lórí ìpèè rẹ.
Síbẹ̀ bí ìtàkùrọ̀sọọ̀ rẹ bá gba ìṣàsopọ̀ kọjá, o lè ní ìkọlù láti apá ilé-iṣẹ́ ìṣàsopọ̀ ẹ̀rọ-ìbánisọ̀rọ̀ àti pẹ̀lú ìtànká, ìjọbakíjọba tàbí àjọ tí ó ní agbára lóríi ilé-iṣẹ́ ẹ̀rọ-ìbánisọ̀rọ̀ọ rẹ.
Ọ̀nà tó rọrùn jù lọ fún àrídájú ìyí-dátà-padà-sí-odù-ààbò òpin-dé-òpin lórí ìtàkùrọ̀sọ ohun ni láti lo VoIP.
Kíyèsára! Àwọn apèsè VoIP tó jẹ́ gbajúmọ̀, gẹ́gẹ́ bíi Skype àti Google Hangout, máa ń lo ìyí-dátà-padà-sí-odù-ààbò ìṣíkúrò kí àwọn atẹ́tí sí ìtàkùrọ̀sọ ó máà le è gbọ́, àmọ́ṣá apèsè tìkára wọn lè máa gbọ́.
Ó dá lórí, àwòṣe ìdẹ́rùbà rẹ, èyí lè jẹ́ ìṣòro, ó sì lè máà jẹ́sòro.
Fún ìtàkùrọ̀sọ VoIP tí a ti yí dátà rẹ̀ padà sí odùu fún ààbò, ẹni méjèèjì tó ń tàkùrọ̀sọ gbọdọ̀ lo iṣẹ́-àìrídìmú kan náà (tàbí èyí tí ó bára wọn mu).
Àtẹ̀jíṣẹ́ tí a mọ̀ bí ẹní m'ọwọ́ (SMS) ò lo ìyí-dátà-padà-sí-odù-ààbò òpin-dé-òpin.
Bí o bá fẹ́ fi iṣẹ́-ìjẹ́ tí a ti yí dátà rẹ̀ padà sí odùu ààbò ránṣẹ́ lórí ẹ̀rọ-ìbánisọ̀rọ̀ rẹ, o ò ṣe lo iṣẹ́-àìrídìmú ìyí-dátà-padà-sí-odù-ààbò fún iṣẹ́-ìjẹ́ oníwàràǹṣesà dípò àtẹ̀jíṣẹ́.
Díẹ̀ nínú àwọn iṣẹ́-ìjẹ́ oníwàràǹṣesà tí a ti yí dátà rẹ̀ padà sí odùu ààbò ìfẹ́nukò ti wọn.
Wàyí, ẹ wò ó báyìí, àwọn òǹlòo Signal lórí Android àti iOS lè sọ̀rọ̀ bótibòti pẹ̀lú ààbò lóríi gbàgede wọ̀nyí.
Áàpù tí máa ń yí odù ìtàkùrọ̀sọ padà fún ààbò pẹ̀lú OTR lórí èyíkéyìí ìṣàsopọ̀ tó ń lo XMPP ni ChatSecure, tí ó túmọ̀ sí wípé ó lè ṣ'àṣàyànan nínú oríṣiríṣi iṣẹ́-ìjẹ́ àdádúró tí ó hùn ọ́ nínú àìmọye tó wà.
Iṣẹ́-ìjẹ́ Oníwàràǹṣesà
Ìfẹ́nukò  ìyí-dátà-padà-sí-odù-ààbò òpin-dé-òpin fún ìtàkùrọ̀sọ alátẹ̀jíṣẹ́ ojú-ẹsẹ̀ tó ṣe í lò lórí onírúurú iṣẹ́ ni Àìsí-lákọsílẹ̀ (OTR).
Àwọn irinṣẹ́ tó ní OTR nínú pẹ̀lú iṣẹ́-ìjẹ́ oníwàràǹṣesà ni:
Ọ̀pọ̀ apèsè ímeèlì fún ọ láàyè láti yẹ ímeèlìi wò lórí ìtàkùn aṣàwáríkiri, gẹ́gẹ́ bíi Firefox tàbí Chrome.
Nínú apèsè wọ̀nyí, ìtìlẹ́yìn wà fún HTTPS, tàbí ìyí-dátà-padà-sí-odù-ààbò ìpele-ìṣíkúrò.
Ó lè mọ̀ bí apèsè ímeèlìi rẹ bá pèsè ìtìlẹ́yìn HTTPS fún ọ bí o bá wọlé sínú ìtàkùn-ímeèlì rẹ àti URL orí òkè aṣàwáríkiriì rẹ tí ó bẹ̀rẹ̀ pẹ̀lú lẹ́tà HTTPS nípò HTTP (fún àpẹẹrẹ: https://mail.google.com)
Bí apèsè ímeèlì rẹ bá ní ìtìlẹ́yìn fún HTTPS, ṣùgbọ́n tí kò ṣe bẹ́ẹ̀, gbìyànjú kí o pààrọ̀ HTTP pẹ̀lú HTTPS nínú URL kí o sì tún ojúùwé náà tẹ̀.
Bí o bá fẹ́ ìdánilójú wípé HTTPS lo máa ń lò ní gbogbo ìgbà lórí ibùdó tí ó bá wà, gba ẹ̀dà àfilé HTTPS Níbigbogbo sílẹ̀ fún lílò lóríi asàwáríkiri Firefox tàbí Chrome.
Apèsè imeèlì ìtàkùn àgbáyé tó máa ń lo ààtò-àbáwá HTTPS ni :
Apèsè ìtàkùn-ímeèlì mìíràn fún ọ láàyè láti yan HTTPS gẹ́gẹ́ bí àbáwá tí o lè yàn nínú ààtò rẹ.
Èyí tó gbajúmọ̀ jù lọ ni Hotmail t'ó ṣì ń ṣe bẹ́ẹ̀ dòní.
Kí ni ìyí-dátà-padà-sí-odù-ààbò ìpele-ìṣíkúrò ń ṣe àti ìdí tí o fi lè nílòo rẹ fún?
HTTPS, tí a tún mọ̀ sí SSL tàbí TLS, máa ń yí dátà ìtàkùrọ̀sọọ̀ rẹ padà-sí-odù-ààbò kí ẹlòmíràn ó máà bá a rí i kà lóríi ìṣàsopọ̀ rẹ.
Èyí lè kan àwọn tí ẹ jọ ń lo WiFi kan náà ní pápákọ̀ òfuurufú tàbí ní ilé ìjẹun, àwọn ẹlòmíràn ní ibiiṣẹ́ tàbí ilé ìwé, alákòóso ilé-iṣẹ́ apèsèe (ISP) rẹ, olè apanilára, ìjọba, tàbí àjọ agbófinró.
Ìtàkùrọ̀sọ tí o fi ránṣẹ́ lóríi ìtàkùn aṣàwáríkiriì rẹ, títí kan ìtàkùn ojú-ìwé tí o lọ àti ohuninú ímeèlì rẹ, ìwé-ìrántí ibùdó-ìtàkùn-àgbáyé àti iṣẹ́-ìjẹ́, lílo HTTP dípò HTTPS f'ààyè gba adojúkọni láti dí ìtàkùrọ̀sọọ̀ rẹ lọ́wọ́ àti kà á.
HTTPS ni ìpilẹ̀ṣẹ̀ ìyí-dátà-padà-sí-odù-ààbò ìtàkùn aṣàwáríkiriì rẹ tí a f'ọwọ́ sí fún ènìyàn gbogbo.
Ó dàbíi síso okùn ààbò ìjókòó bí o bá ń wa ọkọ̀.
Àmọ́ ó ní àwọn ohun tí HTTPS kì í ṣe.
Bí o bá fi ímeèlì ránṣẹ́ lórí HTTPS, apèsèe ímeèlì rẹ yóò ṣì rí ẹ̀dà ìtàkùrọ̀sọọ̀ rẹ tí data ò yí odù rẹ̀ padà fún ààbò.
Ìjọba àti agbófinró lè rí dátà rẹ pẹ̀lú ìwé àṣẹ.
Ní ìlú America, ọ̀pọ̀ apèsèe ímeèlì ló ní ìlànà àti àkọsílẹ̀ pé wọn yóò wí fún ọ bí àwọn ìjọba bá l'áwọ̀n-ọ́n fẹ́ ẹ́ rí dátà rẹ gẹ́gẹ́ bí òǹlò, níwọ̀n ìgbà t'áṣẹ bá f'ààyè gbà wọ́n, ṣùgbọ́n ìlànà yìí kì í ṣe tipá, àti pé lọ́pọ̀ ìgbà ni òfin kò fún apèsè láyé láti sọ fún òǹlò wípé ìjọba béèrè fún dátà rẹ̀.
Apèsèe ímeèlì, gẹ́gẹ́ bíi Google, Yahoo, àti Microsoft, tẹ àtẹ̀jádé ìròyìn mímọ́ gaara tó ń s'àlàyé iye ìbéèrè fún dátà òǹlò tí wọ́n ti gbà, ìlú t'ó béèrè fún un, àti iye ìgbà tí ilé-iṣẹ́ náà ti fi dátà ṣọwọ́ sí ìjọba.
Bí àwòṣe ìdẹ́rùbà rẹ bá ní ìjọba tàbí agbófinró nínú, tàbí o ní ìdí mìíràn fún àìfààyègba apèsèe ímeèlì láti fi ohuninúu ímeèlì rẹ ránṣẹ́ sí ẹnìkẹ́ta, o lè fẹ́ ẹ́ máa lo ìyí-dátà-padà-sí-odù-ààbò òpin-dé-òpin fún ìtàkùrọ̀sọọ̀ ímeèlì rẹ.
PGP (tàbí Ibi-Ìkọ̀kọ̀ tó Dára Jù) ni ìyódùpadàfáàbò òpin-dé-òpin tí ó dára jù fún ímeèlì rẹ. Bí o bá lò ó lọ́nà tó yẹ, ó máa dá ààbò tó lágbára bo ìtàkùrọ̀sọọ̀ rẹ.
Fún ẹ̀kúnrẹ́rẹ́ àlàyé lórí bí o ṣe lè fi àti lo ìyódùpadàfâbò PGP fún ímeèlì rẹ, wo:
Bí a ṣe n: Lo PGP fún Mac OS X
Bí a ṣe n: Lo PGP fún Windows
Bí a ṣe n: Lo PGP fún Linux
Kí ni ìyí-dátà-padà-sí-odù-ààbò òpin-dé-òpin kì í ṣe?
Ìyódùpadàfâbò òpin-dé-òpin ń dáàbò bo ohuninú ìtàkùrọ̀sọ rẹ nìkan, kì í dáàbò bo ìtàkùrọ̀sọ tìkararẹ̀.
Kì í dáàbò bo mẹ́tádatà - tí í ṣ'àpèjúwe ohun gbogbo nípa dátà, tí ó fi kan ilà àkórí ímeèlì rẹ, tàbí ẹni tí ó ń tàkùrọ̀sọ pẹ̀lú àti ìgbà tí o tàkùrọ̀sọ.
Mẹ́tádatà yìí lè pèsèe gbogbo àṣìírí nípaà rẹ nígbà tí ohuninúu ìtàkùrọ̀sọ rẹ ń bẹ níkọ̀kọ̀.
Mẹ́tádatà nípa ẹ̀rọ ìbánisọ̀rọ̀ rẹ lè kó ohun ìkọ̀kọ̀ àti àṣìíríì rẹ gbogbo síta. Fún àpẹẹrẹ :
Wọ́n mọ̀ wípé o pe ilé iṣẹ́ ìbálòpọ̀ ẹ̀rọ-ìbánisọ̀rọ̀ọ láago 2:24 àárọ̀ àti pé o sọ̀rọ̀ fún ìṣẹ́jú 18, ṣùgbọ́n wọn kò mọ kókó ohun tí o sọ̀rọ̀ nípa.
Wọ́n mọ̀ wípé o pe ilà ẹ̀rọ-ìbánisọ̀rọ̀ọ pàjáwìrì adíparaẹnilọ́wọ́ láti orí afárá Golden Gate, ṣùgbọ́n kókó ọ̀rọ́ jẹ́ ìpamọ́.
Wọ́n mọ̀ wípé o bá ilé iṣẹ́ aṣàyẹ̀wò kòkòrò HIV sọ̀rọ̀, àti oníṣègùn-ùn rẹ, àti ilé-iṣẹ́ adójútòfò ìleraà rẹ ní wákàtí kan náà, ṣùgbọ́n ohun tí ẹ jọ sọ ni wọn kò mọ̀.
Wọ́n mọ̀ wípé o gba ìpè láti NRA ìjọba ìbílẹ̀ lásìkò ìpolongo ìlòdì sí òfin ìbọn, àti ìpè tí o pe aṣòfin àti aṣojú ilé ìgbìmọ̀ ìjọba lẹ́yìnwá, ṣùgbọ́n ohuninú ìpè náà wà ní ìpamọ́ fún ìjọba.
Wọ́n mọ̀ wípé o pe onímọ̀-nípa-nǹkan-ọmọbìnrin, o sọ̀rọ̀ fún wákàtí kan àbọ̀, o sì pe àjọ ìfètòsọ́mọbíbí ìbílẹ̀ lọ́jọ́ yẹn náà, ṣùgbọ́n kò s'ẹ́ni t'ó mọ ohun tí ẹ sọ̀rọ̀ nípa
Bí o bá ń pè lórí ẹ̀rọ-ìbánisọ̀rọ̀ọ alágbèéká, ìwífún nípa ibi tí o ti ń pè ni mẹ́tádatà.
L'ọ́dún 2009, olóṣèlú Green Party, Malte Spitz pe Deutsche Telekom lẹ́jọ́ pẹ̀lú ipá kí wọ́n pèsè dátà ìtàkùrọ̀sọ òun lórí ẹ̀rọ-ìbánisọ̀rọ̀ọ fún oṣù mẹ́fà, ó sì gbé e fún ìwé ìròyìn German.
Kedere ni àlọ àtàbọ̀ ìgbẹ́sẹ̀ẹ Spitz hàn nínú àwòrán tí wọ́n fún un.
Dídáààbò mẹ́tádatà gba kí o lo irinṣẹ́ mìíràn, gẹ́gẹ́ bíi Tor, bí o ṣe ń lo ìyí-dátà-padà-sí-odù-ààbò òpin-dé-òpin
Fún àpẹẹrẹ kan bí Tor àti HTTPS ṣe ń ṣiṣẹ́ pọ̀ láti dáàbò bo ohuninúu ìtàkùrọ̀sọọ̀ rẹ àti mẹ́tádatà rẹ lójúran àwọn adojúkọni, o lè fẹ́ yẹ àlàyé yìí wò.
Ó fẹ́ òkétè ohun ààbò alákọ̀ọ́bẹ̀rẹ̀?
1. Yíyan Irinṣẹ́ẹ̀ Rẹ
2. Dídáààbò Araà Rẹ lórí Ẹ̀rọ-alátagbà
3. Ìdíyelé Ewuù Rẹ
4. Títàkùrọ̀sọ Pẹ̀lú Ẹlòmíràn
5. Ṣiṣẹ́ Ọ̀rọ̀-ìfiwọlé tó L'ágbára
6. Fífi ààbò bo Dátà Rẹ
7. Kí ni ìyódùpadàfáàbò?
MÁJÈLÉ TÓ N PA ỌKÙNRIN
Nígbà kan rí, arẹwà ọmọbìnrin kan ní ìgbéyàwó òun àti ọkọ òun kò yé òun mọ́, ó sì pinnu láti pa ọkọ rẹ̀ pẹ̀lú májèlé.
Ni òwúrọ̀ kùtùkùtù ọjọ́ kan, ó tọ́ ìyá-a rẹ̀ lọ láti ṣàlàyé ọ̀ràn náà tí ojú u rẹ̀ ń rí nílé ọkọ, ó sọ fún ìyá a rẹ̀, wípé ọ̀rọ̀ ọkọ òun ti sú òun wípé òun kò lè farada ìhùwàsíi rẹ̀ mọ́.
Mo sì ti pinnu láti pa á ṣùgbọ́n ẹ̀rù ń bà mí nítorí òfin ilẹ̀-ẹ wa. Ǹjẹ́ ẹ lè ràn mí lọ́wọ́ láti pa ọkọ mi? Arábìnrin náà bí ìyá-a rẹ̀ léèrè.
Ìyá bá dá a lóhùn wípé: Bẹ́ẹ̀ ni, ọmọ mi mo lè ṣe ìrànlọ́wọ́ eléyìí. Ṣùgbọ́n ó ní nǹkan kan tó rọ̀ mọ́ ìgbésẹ náà.
Ọmọbìnrin yìí bi ìyá-a rẹ̀ léèrè pé kíní ìgbésẹ náà? Mo ṣe tán láti ṣe ohunkóhun láti rí i wípé mo pa ọkọ mi.
Mo ti gbọ́, báyìí ni ìyáa rẹ̀ ṣe dá a lóhùn,
Èkíní, o ní láti kọ́kọ́ wá àlàáfíà láàárín ẹ̀yin méjèèjì náà, kí àwọn èèyàn máà ba à fura pé ìwọ lo pa á nígbà tó bá kú tán.
Èkejì, o ní láti máa tún araà rẹ ṣe, láti rẹwà kí o lè dá bí ọmọ kékeré àti bi ìyàwó àṣẹ̀ṣẹ̀gbèé lójú ọkọ ọ̀ rẹ.
Ẹ̀kẹta, o ní láti máa ṣe ìtọ́jú u rẹ̀, kí o jẹ́ ìyàwó rere níwájú-u rẹ̀, o sì ní láti mọ bí ìyàwó ti ṣe máa mọ rírí ọkọ.
Ẹ̀kẹrin, o ní láti ṣe ọ̀pọ̀lọpọ̀ sùúrù, ìfẹ́, kí o sì jowú níwọ̀n. Jẹ́ ìyàwó tó ń gba ìmọ̀ràn, ní ìbọ̀wọ̀ kí o sì máa gbọ́rọ̀.
Ẹ̀kàaàrún, fi owó ò rẹ bá a lò, máà sì ṣe bínú tí ó bá kọ̀ láti ná owó o rẹ̀ fún ọ.
Ẹ̀kẹfà, má ṣe gbó o lẹ́nu nígbà kankan, rí i wípé ò ń wàásù ìfẹ́ àti àlàáfíà nígbà tí aáwọ̀ bá dé kí àwọn èèyàn má lọ máa fura sí ọ nígbà tó bá ti kú.
Ǹjẹ́ o ti ṣe tán láti tẹ̀lé àwọn ìlànà tí mo ti la kalẹ̀ wọ̀nyìí? Ìyá bí ọmọ ọ rẹ léèrè:
Bẹ́ẹ̀ ni ìyá mi, ó dá ìyà a rẹ̀ lóhùn.
Ìyá a rẹ̀ ni kò burú.
Gba ẹbu u yìí kí o da díẹ̀ sínú oúnjẹ rẹ̀ ní gbogbo ìgbà tí o bá ti ń pèsè oúnjẹ rẹ̀, májèlé náà yóò máa pa á díẹ̀ díẹ̀ títí yóò o fi kú pátápátá.
Lẹ́yìn ọgbọ̀n ọjọ́, ọmọbinrin yìí padà sí ọ̀dọ ìyá a rẹ̀  wí pé: " Ìyá mi, mi o ni èròngbà láti pa ọkọ mi mọ́.
Bí báyìí, mo ti wá ń fẹ́ràn rẹ̀ si nítorí pé o ti yípadà pátápátá."
Ni báyìí o tí di aàyò ọkàn mi ju ti tẹ́lẹ̀ lọ, ju bí mo ti lérò lọ́kàn lọ pàápàá.
Ni báyìí kíni mo lè ṣe láti dẹ́rọ́ ọ májèlé ti ọkọ mi ti jẹ?
Ẹ jọ̀wọ́, ẹ ràn-mí-lọ́wọ́ Ìyá mi.
Ọmọbirin yìí ń bẹ̀bẹ̀ pẹ̀lú omijé lójú.
Ìyá a rẹ̀ dá a lóhùn: "Má bẹ̀rù ọmọ ọ mi.
Ohun tí mo fún ọ kì í ń ṣe májèlé bikòṣe ẹbu a mára jí pépé lásán.
Kí n máà parọ́, ìwọ ni májèlé náà tó ò ń pa ọkọ ọ rẹ díẹ̀díẹ̀ pẹ̀lú wàálà, ìjọ̀ngbọ̀n, agídí ọkàn, àfojúdi, ìgbónára, àti àìlámòjúrò.
Nígbà tí o bá bẹ̀rẹ̀ sí ní nífẹ̀ẹ́ rẹ̀, tí ò ń bu ọlá á fún-un, tí o sì mọ rírì i rẹ̀ ni yóò tò ó ṣẹ̀ṣẹ̀ padà di ọkọ rere lójú u rẹ̀.
Ọkùnrin kò fi bẹ́ẹ̀ burú bí àwa obìnrin ti ṣe lérò. Ìyá sọ̀rọ̀.
Ṣùgbọ́n ọ̀nà tí à ń gbà láti bá wọn lò ló ń ṣe okùnfà tàbí àpèjúwe ìgbé ayé tí wọn yóò gbé pẹ̀lú u wa.
Obìnrin, tí ó bá lè tẹríbà, fi ara a rẹ̀ jì, ni ìfẹ́ tòótọ́, mọ pẹ́pẹ́fúrú ú ṣe sí ọkọ ọ rẹ, ọkọ ọ rẹ alára ti ṣetán ni gbogbo ọ̀nà láti fi ìfẹ́ bá ọ lò.
Ni parí, mo lérò wípé èyí yóò ṣiṣẹ́ fún ìdá ọgọ́rin ọkùnrin pẹ̀lú àdúrà, sùúrù àti àmójúkúrò.
Ẹ gbọ́, ṣé ìran Yorùbá mọ Ọlọ́run àbí a ò mọ̀ ọ́n?
Wọ́n ní ká sọ̀rọ̀ ká bá a bẹ́ẹ̀ ni eegun òótọ́, baba òpùrọ́ ni ẹni náà tí ó sọ wípé a ò mọ Ọlọ́run àyàfi ìgbà tí ẹ̀sìn òkèèrè di àṣà.
Kò sí nkan nínú ìṣe wa tí ó sunwọ̀n, tí a lè fi ìwúríi rẹ̀ yangàn láwùjọ ọmọ Ọlọ́run, purọ́ purọ́ wọn ní bí a ṣe dúdú lójú, la dúdú lọ́kàn àti lọ́pọlọ, torí ìfẹ́ ara ti rẹ̀, èké fi àgálámàṣà sọ wá lórúkọ tí a ò jẹ́.
Wọ́n pa dúdú láró, wọ́n ní funfun ni, wọ́n fi esé sé ìmọ̀-ìpilẹ̀ṣẹ̀ ohun gbogbo tí ó ṣẹ̀ nílẹ̀ yìí (Adúláwọ̀), wọ́n fún ẹ̀dá ìtàn ìṣẹ̀lẹ̀ mánigbàgbé tí a kópa nínú u rẹ̀ lórúkọ mìíràn.
Màdàrú dojú ìtàn kodò. Arapa ète wọn náà ló fà á tí wọ́n fi ní a ò mọ Ọlọ́run káwọn ó tó dé, báyìí ni wọ́n ṣe fi ẹ̀sìn mú ni sìn, bàbá ni wọ́n pè bàbà, wọ́n pe Èṣù ní Sátánì fún wa.
Mo ní ìbéèrè kan fún aláròjinlẹ̀, bí ó bá jẹ́ wípé a kò mọ Ọlọ́run Ọba Olódùmarè Atẹ́rẹrẹ-káyé, báwọ̀ la ṣe ní irú orúkọ wònyí nínú ìfọ̀ èdè abínibíì wa nílẹ̀ Adúláwọ̀?
Ǹjẹ́ ìwọ́ mọ̀ wípé Ọlọ́run Ilẹ̀ àti Òkè yìí ló lórúkọ tó pọ̀ jù lọ, gbogbo ahọ́n ló ní orúkọ tí ó mọ̀ Ọ́n mọ́?
Ká dà á sílẹ̀ kí a tún un ṣà, O-Ní-Ọ̀-Run; Oní-Ọ̀run. Ìpàrójẹ tó dé bá Oní-Ọ̀run ni ó fi di Ọlọ́run.
A mọ́ dájú bí ọṣẹ pé, ọ̀run ń bẹ, a sì mọ̀ wípé ọ̀run ti ń bẹ kí ayé ó tó mọ́ ọ bẹ, a ò lá ò mọ̀ wípé ẹ̀mí kan ń bẹ tó ju ẹ̀míkẹ́mìí lọ, a mọ̀ pé ní ọ̀run ni ibùdóo Rẹ̀.
A mọ̀ wípé Olódùmarè ni ọba aláṣẹ lọ́run àti láyé.
Àṣẹ rẹ̀ ni ohun gbogbo fi ń bẹ.
Ọwọ́ Ọlọ́run Olódùmarè ni ohun gbogbo ti wá sáyé, mímọ̀ọ́nṣe rẹ̀ ni ohun gbogbo fi ń bẹ láyé.
Nínú Odù Ifá Ọ̀yẹ̀kú Mogbè, Ifá ní
“Ayé lọ́jà, ọ̀run nílé, a díá fún Olódùmarè baba atáyé mátu, bẹ́ ẹ délé ayé, bẹ́ ẹ gbàgbé ọ̀run, Ayé lọ́jà, ọ̀run nilé ẹ̀yin èrò, ẹ ó jíyìn, ẹ ó jábọ̀, ohun tí ẹ rí.”
Alààyè bí Ọlọ́run Olódùmarè ṣe dá ayé gẹ́gẹ́ bí ọjà tí ọmọ aráyé wá ná ni ẹsẹ̀ Ifá yìí ń sọ fún wa.
Nígbà tí Elédùà rán Ọ̀rúnmìlà wá sáyé, ó da ọgbọ́n sílé ayé, àwọn kan rí ọgbọ́n tí Olódùmarè fún Ọ̀rúnmìlà láti dà sílẹ̀ láyé, wọ́n sì ṣà á.
Ó-rí-i-ṣà, ẹni tí ó rí ọgbọ́n ṣà nílé ayé, tí ó dábírà nígbà tí ó ń bẹ lórí lẹ̀ alàyè, ni ó di òrìṣà ténìyàn ńbọ lẹ́yìn ikú.
Ìwà wọn, ìwùwàsí wọn, ìṣe wọn àti ìgbé ayé wọn ni àwọn èèyàn abìdíyànyàn ma ń fẹ́ wò kọ́ ṣe.
Ní ilẹ̀ Yorùbá, àwọn ọlọ́gbọ́n inú ẹ̀dá ni a máa ń gbóríyìn fún, pẹ̀lú àwọn akínkanjú èèyàn àti akọni jagunjagun, ọdẹ, awo tí ó gbójú gbóyà tí ó dájú nínú iṣẹ́ẹ rẹ̀.
Láyé àtijọ́, ilẹ̀-kú-oótù-o-ò-jí-ire kún fún ènìyàn ọlọ́pọlọ pípé tí òye wọn kọ já sísọ.
Iṣẹ́ tí àwọn wọ̀nyìí ṣe sílẹ̀ lọ́jọ́ ayé ló sọ wọ́n di ẹni tí ọmọ aráyé ń ké pè fún ìrànlọ́wọ́, ìmọ̀ràn tí wọ́n sí wóò láwò kọ́ṣe.
Torí iṣẹ́ takuntakun ọwọ́ọ irú àwọn ènìyàn báwọ̀nyìí ní i má ńmú kí àwọn ọmọ Yoòbá ní gbàgbọ́ pé ẹ̀mí Elédùmarè wà ńnú ẹni kẹ́ni tí í ba ṣe nǹkan àràmàndà tí wọn kò rí rí.
Wọ́n ríi pé, àṣẹ Ọlọfin ọ̀run ń gbé pẹ̀lú wọn.
Lọ́nà kejì, bàbá ńlá wa gbà pé, àwọn kan ńgbé pẹ̀lú Elédùmarè lọ́run, tí wọ́n jẹ́ òjísẹ́ẹ Elédùà tí ó ńránṣẹ́ wá sílé ayé láti àjùlé ọ̀run.
Láti ọjọ́ tí abí Ṣàngó tí ìwọ́ rẹ kò já bọ̀ọ̀rọ̀ ni ìlú Ọ̀yọ́ Ilé ti ń fi ìkẹ́ àti àpọ́nlé fún ọmọ tuntun náà.
Bákannáà ni Ṣàngó fi orógbó ṣe ẹtù ìbọn, àti àwọn àrà ọwọ́ọ rẹ̀ mìíràn.
Torí ìdí èyí, wọ́n ka Ṣàngó sí alágbára abàmì, ọlọ́gbọ́n ènìyàn tí ó ri ṣà.
Bẹ́ẹ̀ náà sì ni ti Ògún, ọdẹ tí ó mọ̀ nípa irin ṣíṣe tí ó sì kọ́ àwọn èèyàn rẹ̀.
Ènìyàn ni Ọ̀rúnmìlà baba ọgbọ́n Ifá náà kí ó tó di ò-rì-ṣà.
Ìwọ gan-an alára lè di òrìṣà, bí o bá tẹpá mọ́ṣẹ́ ọwọ́ ẹ, kí ọmọ aráyé fi mọ̀ ọ́.
Kí ni mammography?
Àyèwò ọmú láti tètè mọ̀ bí àrùn jẹjẹrẹ ọmú bá ti wà lára ni wọ́n ń pè ní mammography lédèe Gèésì.
Ẹ yẹ ọmú wò, ṣé ó wà b'ó ṣe yẹ ó wà?
O kò ṣàkíyèsíi nǹkan àjèjì?
Ẹ tọ́júu rẹ̀ o.
Ẹ ò mọ̀ pé ọmú tí ó sú yọ láyàá yín yẹn kì í ṣe ti yín?
Ẹ mọ̀ bẹ́ẹ̀?
Àwa méjì la jọ ni í, bí ẹnìkíní bá lò ó, á á gbéeélẹ̀ kẹ́nìkejì ó lò ó.
Àwa àti àwọn ọmọ la ni ọmú.
Àwa ọkùnrin àti ọmọọwọ́ ló lọmú.
Àríyànjiyàn ò gbọdọ̀ wáyé nípa ìyẹn.
Ẹ bá wa tọ́júu rẹ̀.
Wọ́n kú ti ní ọkùnrin t'ó bá ń wo ọmú lóòrèkóorè yóò pẹ́ láyé ju èyí tí ò wo ọmú.
Ti wa ni ti yín kọ́, afipamọ́ síi yín lọ́wọ́ ni ẹ bá wa tọ́júu rẹ̀ dáadáa.
Àdèfi àwọn ọmọọ wa, tí a gbìn s'ókoo yín, ọyàn yìí ní í jẹ́ wọ́n ta.
Sunny Aládé fi k'ọrin, ò ní "ẹ fún ọmọ lọ́yàn (ní ẹ̀mejì), ẹ mọ́ gbọyàn lẹnu ọmọ oṣù kan, ẹ fọ́mọ lọ́yàn mu".
Torí ìdí èyí ẹ̀yin màámi, ẹ̀yin sisí mi, ẹ máa yẹ ọyàn an wò, k'á ba tètè gbógun tìí b'ó bá jẹ́ jẹjẹrẹ.
Ẹ̀fọ́ọ ebòlò, a ṣ'omi lójú kàrokàro ni kí obìnrin ó máa jẹ̀ láti dínàa jẹjẹrẹ ọmú.
Gíge dànù ni à ń gé ọyàn t'ó bá ti ní kòkòròo jẹjẹrẹ lóde ònìí, ẹlẹ́lẹ̀ yìí máa jẹ ẹ̀fọ́ ebòlò má ṣe fún jẹjẹrẹ ọmú láyé.
Yàrá ìgbàlódé ohun mímu àdàlùu East Nashville yìí máa ń ṣe ohun-mimu àrà ọ̀tọ̀ nípa lílo àwọn èròjà tí àkókò-kan-nínú-ọdún, pẹ̀lú ọtí wàìnì tí a pọn lẹ́nu ẹ̀rọ, àwọn àwo kéékèèké tí ò lẹ́lẹ́gbẹ́ àti pátákó ẹran-tútù-sísè.
Àga bàtà ẹṣin aláràn-án tí ó bá ìgbà mu àti idẹ tí a fi ṣẹ̀ṣọ́ sii lára-á mú u rí bí àyè ọlọ́lá.
Ìrísí dídára + ńlá, ìmísí ohun mímu àdàlù dáradára tí kò ní ẹ̀tàn nínú rárá.
Molly Moker tí ó jẹ́ olóòtú Zagat kọrí sí ọ̀dọ̀ àgbẹ̀ 44 ní Cameron, Texas, láti fi ojúkorojú wo díẹ̀ lára iṣẹ́ tí ó ní láti jẹ́ ṣíṣe fún ìgbésókèe ọgbà-ẹranko ẹran màálù dúdú Augus.
Àwọn Ìràwọ̀ Akọrin Rock ń fún iléeṣẹ́ náà nítumọ̀ mìíràn
Mọ àwọn ìràwọ̀ Zagat 30 tí kò tó ọmọ ọgbọ̀n ọdún.
Láti òṣìṣẹ́ẹ kẹ̀kẹ́-ẹlẹ́sẹ̀mẹ́ta kan ni Boston sí àgbé ẹlẹ́ranọ̀sìn ewúrẹ́ ní Autin tí òkìkíi rẹ̀ kàn gẹ́gẹ́ bíi ọ̀pọntí, ó yẹ kí o kíyèsí àwọn ẹni ológo ọjọ́ ọ̀la wọ̀nyí.
Àṣàa Wa-pátákó-lórí-omi Hawaii ni, wá darapọ̀ mọ́ Big Wave Dave kí o mọ ìdíi rẹ̀ tí àwọn ẹni ọlọ́lá fi nífẹ̀ẹ́ sí pátákó-wíwà lórí ìgbì omi ní orí etíkun Waikiki tí ó máa ń wà yíká ọdún.
Ẹbíi pátákó-wíwà-lórí-ìgbé-omi tòótọ́, ọkọ, aya, ọmọ ọkùnrin, àti ajá………ara wá yá rékọjá gidigidi láti gba àlejò ìṣẹ̀lẹ̀ mánigbàgbé yìí, a ti ń gbàlejò lóríi AirBnB láti ọdún-un 2014, gẹ́gẹ́ bíi olùgbàlejò a ti ń ṣàlàyé àwọn ìríríi bí wọ́n ṣe ń wa-pátákó-lórí-ìgbé-omi fún àwọn àlejòo wa.
À ń tìkára wa ṣe ìbojúwò kúrò láti àárín-gbùngbùn-un ìlú tí ó kún fún ìtàn-an nì Paris, a óò rìn wọ inú ilée Latin Quarter tí ó rẹwà ní wíwò láti kọ́ bí a ti ṣe ń dáná sun àwọn àjẹ́ àti láti wo ilé ìtajà oníwájú-ìdíbọ́n fún ọ̀tẹlẹ̀múyẹ́ CIA ìgbà kan rí níbi tí KGB ti ń ṣọ́ ojú pópó.
Ní Fundy, ọkọ̀-ojú-omi-afátẹ́gùn-sínú-rẹ̀ tí ó ti ìṣàn odò wá jẹ́ ìríríi bèbè omi ńlá kan; o leè wa ọkọ̀ lórí ìgbì-omi ìwọ̀n ẹsẹ̀ 8 ní Odò Shubenacadie tí wà á sì tún yọ̀ nínú ẹrẹ̀ bí ọmọdé ní bèbèe rẹ̀.
Màámi wàhálà yín ti pọ̀jù.
Ẹ ṣá tẹ̀lé mi, ẹ máa rí i fúnra yín.
Mi ò tiẹ̀ rí nǹkan tí mò ń wá níbẹ̀.
O mọ̀ pé mi ò nífẹ̀ẹ́ ìyàlẹ́nu.
John, báwo ni?
Má bínú, mo máa fi owó ránṣẹ́ láàárọ̀ ọ̀la.
O ṣé púpọ̀.
Ó dáa ma.
Ṣé òun rè é?
Bẹ́ẹ̀ ni ma.
Ẹ káàsán ma.
Esther, ìwọ ṣáà ti ń rí àwòrán mummy dáadáa.
Báwo ni o?
Mo wà dáadáa.
Máa bọ̀ níbí
Fẹ́mi, báwo ni ó ṣe jẹ́?
Màámi, kí ni ẹ tún fẹ́ kí n sọ?
Ọ̀rẹ́ mi ni
Má bínú my dear , ó ní ọ̀rẹ́ òun lo jẹ́.
Ṣé o rí i bayìí?
Ìwọ náà á ti mọ bó ṣe máa ń ṣe báyìí.
Mo ti sọ fún un pé kí ó máa yànnàná ọ̀rọ̀ rẹ̀ dáadáa.
Màámi nǹkan tí mo sọ yé yín
Yéé máa ṣe bí  ọmọ ọwọ́
Màámi, ọ̀rọ̀ mi yé e yín
Ọ̀rẹ́ mi ni, mo fẹ́ kí ó ri yín.
Kí n tó sọ fún un pé kí ó fẹ́ mi
Mummy, ẹ ṣáà ti ruin gbogbo surprises tí mo ní nísìn
Ẹ̀bi rẹ ni o
Nǹkan tó ò bá ti sọ fún mi ni pé...
"Màámi, Esther rè é, ọ̀rẹ́ mi ni mo sì fẹ́ fẹ́ ẹ"
Mo sọ fún ẹ
ko yéé máa ṣe bí i ọmọ ọwọ́
Má dá màámi lóhùn, wọ́n máa ń fẹ́ kí nǹkan ṣẹlẹ̀ bí wọ́n ṣe fẹ́ ẹ
Ǹlẹ́ ọmọ mi
Ẹ rọra ma
Báwo ni?
Dáadáa ni mà
O! Ìyẹn dára, ọmọ ìlú ibo ni ẹ?
Ṣé ó dá ẹ lójú?
Bí ìkọlù ọkàn, Ó dá mi lójú
Ìkọlù ọkàn bí i ti báwo?
Mo ti ní kí o yéé máa sọ̀rọ̀ báyẹn
Ó dáa màámi, ó dá mi lójú. Mo nífẹ̀ẹ́ rẹ̀, mo sì lérò pé òun náà nífẹ̀ẹ́ mi bẹ́ẹ̀
O lérò?
Ṣùgbọ́n a kò lè mọ̀ délẹ̀ tí a ò bá gbé Ìgbésẹ̀ náà?
Fẹ́mi, a nílò ìdánilójú
Láti kékeré ni mo ti máa ń gbàdúrà sọ́lọ́run pé ko rí ìyàwó
tó dára bí i ti màmá ẹ
Mummy, ẹ ti bẹ̀rẹ̀
Òótọ́ ni mò ń sọ Fẹ́mi
O máa ń ṣe bí ọmọdé
O dẹ̀ kí ń ṣe ọmọdé mọ́
Nígbà tí mo wà ní ọjọ́ orí ẹ yìí
Mo ti bí àbúrò ẹ kẹ́ta
O ní láti rí i dájú pé ó nífẹ̀ẹ́ dúnjú
Kí ó lè gba ìwà ẹ mọ́ra
Ó dáa màámi
Mo ti gbọ́
Mo ti gbọ́ mummy
Ṣé ó ti yé ẹ
Kílódé tí ojú ẹ kọ́rẹ́ lọ́wọ́
Kílódé tí ò ń hùwà bí ẹni pé gbogbo nǹkan ń lọ dáadáa?
Ṣùgbọ́n gbogbo ẹ̀ ń lọ dáadáa
Dúró na, báwo ni a ṣe máa sanwó fún ìgbéyàwó?
Má ṣèyọnu
Yéé sọ fún mi pé kí n má ṣèyọnu, mo rí i rò Fẹ́mi
Èmi ni ìyàwó, iṣẹ́ mi ni láti ṣèyọnu
Gbogbo ayé mi ni mo ti fi ń ronú pé mo máa ṣe ìgbéyàwó alárinrin
Tí mi ò  bá tiẹ̀ ní ṣe ìyẹn, jẹ́ kí n ṣe ìgbéyàwó tó dára níwọ̀ǹba
Ṣùgbọ́n kò jọ pé ìyẹn máa ṣẹlẹ̀ torí kò sówó lọ́wọ́ wa.
Ó dáa jẹ́ kí n sọ èyí fún ọ, a lówó lọ́wọ́
Ilé iṣẹ́ tó ń ṣojú mi ṣẹ̀ṣẹ̀ pè mí tán pé iléesẹ́ Sony Nigeria fẹ́ ra ọ̀kan lára àwọn ìwé mi
Fún ìdí èyí owó kò sá fẹ́rẹ́ lọ́wọ́ wa
Bẹ́ẹ̀ ni, owó wà lọ́wọ́ wa
Dúró ná! Iléesẹ́ Sony ní ẹ̀ka ni Nàìjíríà?
Bẹ́ẹ̀ ni wọ́n ní
Wọ́n ń gbèrò láti ra ọkàn nínú àwọn ìwe mi, mo ní ìpàdé pẹ̀lú wọn ní ọ̀la, owó ńlá dẹ̀ ni
Ìròyìn tó dára lèyí o
Èló ni à ń sọ̀rọ̀ nípa gan?
Iye tí yóó tó ṣe ìgbéyàwó
Fẹ́mi má bínú pé mò ń dà ọ́ láàmú báyìí
Mo mọ̀ pé ẹ̀tọ́ ìdílé ìyàwó ni lati ṣe ìnáwó ìgbéyàwó, ṣùgbọ́n ó mọ ipò tí mo wà
Ipò wo  ni o wà?
Mo ti ní kí o yé sọ̀rọ̀ báyìí mọ́
Mo mọ̀ èyí kí n tó ní kí ó fẹ́ mi
Gbogbo nǹkan á dára, a jọ wà nínú ẹ̀ ni
Ṣé ó dá ẹ lójú
Ohun ìyàlẹ́nu tí mọ ni fún ẹ rè é, àpò ìkọ́pá Gucci yẹn
Bẹ́ẹ̀ ni, ṣé o fẹ́ràn  ẹ̀?
Fẹ́mi! Àpò ìkọ́pá Gucci?
Mo lérò pé o kò tí ì já táàgì ara rẹ̀ kúrò?
Rárá mi ò tí ì ja
O mọ nǹkan? Ó ní láti dáa padà
Kílódé? Ṣé ó kò fẹ́ràn rẹ̀ ni?
Fẹ́mi, o ò lè máa ra nǹkan oríṣìíríṣi fún mi báyìí
Olólùfẹ́ mi, àpò ìkọ́pá yìí wọ́n gidi gan
Ó dáa, Èló ni o rà á?
Ó wọ́ gan lóòótọ́
Fẹ́mi owó sáfẹ́rẹ́ lọ́wọ́ wa, o ò kàn lè máa ra ẹ̀bùn tó wọ́n gógógó báyìí fún mi kí n máa wòran
Kò mọ́gbọ́n wá
Níjọ́sí tí ó rí i lórí Ínsítágíráàmù, o ní o fẹ́ràn rẹ̀
Mo sì rà á fún ẹ gẹ́gẹ́ bí i ọkọ rẹ
Nígbà náà ńkọ́?
A ṣẹ̀ṣẹ̀ ṣe ìgbéyàwó aláriwo ni
Kódà, a kò tí ì san owó ilé gan
O mọ nǹkan?
Mo lérò pé ó yẹ kí à yanjú àkọsílẹ̀ owó wa
"Mo rí i bẹ́ẹ̀
Bẹ́ẹ̀ ni, mo gbódò ṣí ọpọlọ mi sílẹ̀ tí ìwọ bá fẹ́ máa náwó bí òpònú
Mo rò pé o o máa fẹ́ràn ẹ̀
Ìfẹ́ mi, mo fẹ́ràn rẹ̀ ṣùgbọ́n kì í ṣe ohun tó kàn lásìkò yìí
Ṣé bí i àárọ̀, ọ̀sán, alẹ́?
Bóyá mi ò bá ti fún ẹ ní àárọ̀
Fẹ́mi o gọ̀!
Ẹ ǹlẹ́ ṣà! Mo mọ̀ yín
O mọ̀ mí?
Bẹ́ẹ̀ ni
Ó dá mi lójú pe o kò mọ̀ mí
Ẹ̀yin ni ẹ kọ “Three Sherperds”
Èmi ni mi ò mọ̀ nǹkankan níbí o, o mọ̀ mí lóòótọ́
Bẹ́ẹ̀ ni èyin ni
O ẹ ṣé púpọ̀
Orúkọ mi ni Fẹ́mi
Mo mọ̀, ṣebí mo ṣẹ̀ sọ fún yín pé mo mọ̀ yín
Èyí ṣàjèjì, a kì í sábàá pàdé ẹni tí ó mọni délédélé
Mo nífẹ̀ẹ́ ìwé yín, mo ṣẹ̀ṣẹ̀ kà á pé wọ́n máa ṣeré ẹ̀
Bẹ́ẹ̀ ní, wọn máa parí ẹ̀ láìpẹ́
Ṣé mo lè ya àwòrán yín
Picture of me?
Ẹ jọ̀ọ́, kílódé?
Ṣé wọn kò sọ fún yín pé àwọn ní ìyàwó?
Ẹ má bínú mà
Ní sùúrù ìyàwó mi, ọ̀rẹ́ lásán ni.
Mo ṣẹ̀ṣẹ̀ bá a pàdé ni, ó ka ìwé mi
Nígbà náà ńkọ́?
O ṣẹ̀ṣẹ̀ lé ọ̀kan lára àwọn olólùfẹ́ mi dànù
O mọ̀ pé ìwà burúkú nìyẹn
Èmi ń huwa burúkú? Fẹ́mi má hùwà bí òmùgọ̀
Ṣé kò hàn gbangba pé ó ń wá bí yóó ṣe wọlé sí ẹ lára ni?
Ìwọ ló gọ̀
Ṣé orí ẹ dàrú ni? Ẹ̀mí gọ̀?
Mi ò lẹ́jọ́ bá ẹ rò
Sanwó kí o bá mi nínú ọkọ̀
Ọkọ mi!! Mo ti ṣe oúnjẹ àárọ̀.
Wá lọ jẹun
Kí ni?
O ò dẹ̀ dá mi lóhùn nau
Fẹ́mi! Mò ń bá ẹ ṣọ̀rọ̀ nau
O sọ̀ nǹkankan ni
Dúró ná!
Ṣé nítorí ohun tí ó ṣẹlẹ̀ ní Ilé ìtajà?
Ọjọ́ tuntun lèyí, jẹ́ kí ìyẹn lọ
Kí ló dé tí o fi máa ṣe báyẹn
Ó gbá mi létí ní gbangba? Ó kù díè káàtó
Ó dáa Fẹ́mi
Má bínú pé ìta gbangba ni
Má bínú, ó yẹkí o fún mi ní ọ̀wọ̀ tèmi ni gbangba
Olólùfẹ́ iṣẹ́ mi lásán ni
Má  bínú
O ti dá
Má bínú
Ṣé o ti gbọ?
Fẹ́nu kò mí lẹ́nu
Mi ò fẹnukonu
Ṣé o ṣì ń bínú ni?
Fẹ́nu kò mí lẹ́nu
La ẹnu ẹ báyìí
Fẹ́mi! Ṣé ó ti tán nìyẹn
Kí nìyẹn?
Mi ò tí ì lo ìṣẹ́jú méjì lórí ẹ, o ti sáré dà báyẹn?
Esther, ìyẹn ò dáa
Kí ni ìṣẹ́jú méjì?
Mo lò tó ìṣẹ́jú mẹ́ta, ó pé ìṣẹ́jú mẹ́ta
Kí ni ìṣẹ́jú méta
Gbé ẹnu ẹ dákẹ́
(Ń sín in jẹ)
Èyí ò mọ́gbọ́n wá mọ́
Ìgbé ayé ìbálòpọ̀ wa ò lárinrin mọ́
O mọ nǹkan, a nílò láti mú ìbálòpọ̀ wa lárinrin.
Mi ò lè gba èyí mọ́
O dẹ̀ la ẹnu sọ pé ìṣẹ́jú méta
Ó dáa, jẹ́ kí a tún un ṣe ń’gbà yẹn
Tún kíni ṣe?
Ayé ìbálòpọ̀
Ayé ìbálòpọ̀?
Òmùgọ̀ ni ẹ́
O ò ní tún un ṣe nìkan! Ọ̀dẹ̀
Níbo lo wá ń lọ nísìn
Bóyá kí o kọ́ ọ
Kí lo wí? Kí n kọ́ ọ
Jọ̀wọ́, mi ò ráyè irú ìyẹn
Bí o kò bá fẹ́ kọ́ ọ, báwo ni o ṣe wá ń rí ìtẹ́lọ́rùn níbi ìbálòpọ̀?
Ọ̀rẹ́, má ṣe ìyọnu nípa ìyẹn
Dúró Esther
Ṣé nǹkankan wà tí o ò sọ fún mi?
Ṣé o ti ń gbà á níbòmíràn ni?
Ọlọ́run o! Esther!
Bí ó bá jẹ́ pé bó ṣe ṣẹlẹ̀ náà nìyẹn
Mi ò dá ẹ lẹ́bi
Tí ó bá jẹ́ pé ọkùnrin ni ìyàwó ẹ̀ ò satisfy bẹ́yẹn...
Ká tó wí “ẹ” báyìí, á ti fò síta láti gba gbogbo satisfaction  ẹ̀ níta
Ṣùgbọ́n tí ó bá jẹ́ obìnrin
Gbẹgẹdẹ á gbiná
Ìgbà yẹn ni o máa gbọ́ oríṣìíríṣi terms
Wọ́n lè sọ pé aṣẹ́wó ni, ọ̀dọ́kọ ni, ó ń rìnrìn gbéregbère
Ṣé gbogbo wa kọ́ ni aṣẹ́wó ni?
Kílódé tí ó ń dún bí nǹkan tí kò ṣe é gbọ́?
Má bínú
Bá kíni lọ?
Bóyá kí o máa bá a lọ bẹ́ẹ̀
O ṣẹ̀ṣẹ̀ ń sọ̀rọ̀ ni, ẹnìkan wà tí ó ń ṣe kiní yìí
Jọ̀wọ́ sọ fún mi
Mi ò sọ fún ẹ
Abájọ tí o ṣe di ọlọ́rọ̀ ìyànjú?
Kò sọ́rọ̀, wá nǹkan mímu fun mi
Lónìí, ère a máa ṣe ìbẹ̀rẹ̀-nàró
Mẹ́wàá ni a ó ṣe
Ẹ̀ẹ̀marùn-ún ni a ó ṣe é
Ó yá...
Rárá, ẹ ò gbà á
Ẹ wò mí
Ẹ máa ṣe báyìí, ó yá
Báyẹn! Mẹ́wàá ni ẹ máa ṣe
Kí ni ìtumọ̀ eléyìí, kí ló ń ṣẹlẹ̀ níbí?
Ọkọ mi ní sùúrù, olùkọ́ mi ni wọ́n
Bí i bàtà?
Olùkọ́ ìdárayá
Ò ń múra ìjà ni?
Nítorí Ọlọ́run, mo ní láti ṣe ṣémúṣémú
Olùkọ́ ìdárayá ni
O! Olùkọ́ ìdárayá! Mo rí i bẹ́ẹ̀
Ò ń gbìyànjú láti…?
O nílò ẹ̀
Gbìyànjú láti fi ọwọ́ kan
Kí wọ́n fọwọ́ kan?
Ó ti yé mi
Mẹ́fà ló kù àbí?
Ẹ̀yin méjèèjì ń làágùn, ẹ máa nílò omi
Bẹ́ẹ̀ ni sà
Ẹ jẹ́ kí n sáré lọ gbé omi wa fún yín
Ẹ ṣẹun sà..
Ó ku mẹ́ta
Ó ku méjì
Mo ti ń dúró dè ẹ́ ní iyàrá ìbùsùn látàárọ̀
O ṣáà mọ ayẹyẹ tí mo sọ̀rọ̀ ẹ̀ fún ẹ?
Bola ń dúró dè mí níta
Mo ní láti tètè
O ṣáà mọ̀ pé ìwọ ò lọ
O mọ̀ pé mi ò fẹ́ràn òde lílọ
But o mọ̀ pé mo ní ìkọ̀wé láti ṣe
àti pe ọmọ yẹn ma ma dà mí láàmú
Mo dẹ̀ ní àkókó ìparí kan
Kí ló máa ń ṣe ẹ?
Gbogbo ìgbà ni o máa ń ní nǹkan láti kọ
Má sọ’yẹn o, ó ń mówó wọlé
O ti gbàgbé ni?
Kí ni?
Owó tó tangible
O mọ nǹkan tó ṣẹlẹ̀
Mò ń jade lọ ṣe fàájì
Tí ìwọ ò bá fẹ́ lọ, ìwọ lo mọ̀
Kí ni?
Má ì tí ì lọ
Jẹ́ á ṣeré díẹ̀
Bá mi keep àwọn ohun ìkunjú yìí
ohun ìkunjú
A ò lè sáré ṣeré ìfẹ́ báyìí
Ó dàbọ̀ , mo nífẹ̀ẹ́ ẹ!
Keep àwọn ohun ìkunjú yẹn dáadáa
Kí ló ṣẹlẹ̀ ?
Mo ri pé ò ń fọwọ́ kàn mí
Kò sí nǹkan, mò ń fọwọ́ gbà ẹ lẹ́yìn kí ó lè sùn
Fẹ́mi kí ló ṣẹlẹ̀ báyìí?
Kílódé tí ò ṣe ń fi ọwọ́ pamí lára báyìí
Kí ló ṣẹlẹ̀?
Ó yẹ kí ó ti yé ìwọ náà látẹ̀ẹ̀kan now
Kí ni ó ń yé mi?
Jẹ́ á ṣe kiní yìí
Jẹ́ kí a bẹ̀rẹ̀
( Ń sín in jẹ)
Jọ̀wọ́ ó rẹ̀ mí
Báwo ló ṣe máa rẹ̀ ẹ́
Ko lè rẹ̀ ẹ́
Ṣebí èmi ni mo ṣe gbogbo iṣẹ́ ilé yìí lèní
hmm (Pòṣé)
Fẹ́mi o mọ nǹkan, tí o kò ba dẹ́kun fífi ọwọ́ kàn mí, màá lé ẹ lọ sí yàrá àlejò tàbí ibòmíràn
Ṣe ó gbádùn?
Ó rẹ̀ mí
Ṣé o ò gbọ́ràn ni?
Má fi ọwọ́ kàn mí!
Yéé sunkún
Ta ló wà  níbẹ̀
Omidan Bímbọ́
Ó ti tó
Pẹ̀lẹ́ o
Ẹ ǹlẹ́ ọ̀gbẹ́ni Fẹ́mi
Mo gbọ́ ohùn Junior ni mo ṣe ní kí n yọjú si ẹ
Bó ṣe ń sunkún látàárọ̀ náà nìyẹn
Mò ti ń gbìyànjú láti rẹ̀ ẹ́ lẹ́kun ṣùgbọ́n kò gbọ́
Junior ó titó
Kí ni daddy ṣe fún ẹ?
Ṣé  mummy ni?
Ara ẹ̀ ń gbóná gan
Èmi náà ṣàkíyèsí
Ṣé kí a gbé e lọ sí hospital ni?
Kò tí ì le tó yẹn
Ara ẹ̀  máa yá
Mike! Ọlọ́run ṣeun Mike ti dé
Kí ló ṣe é?
Mi ò mọ̀, láti àárọ̀ ló ti ń sunkún
Màmá ẹ̀ ńkọ́?
Àti àárọ̀ àná ló ti jáde
Ṣé ẹ ti gbìyànjú láti fún ún lóúnjẹ?
Kò gba nǹkankan, ó kọ̀ láti jẹun
Ṣé kí a lọ sí ilé ìwòsàn
Nọ́ọ̀sì ni mí, ibà lásán ni mo rò pé ó jẹ́
Kìí ṣe nǹkan tí ó le jù
Kí ni kí á ṣe báyìí?
Ǹjẹ́ ẹ ní parasítámọ̀?
Èyí tí wọn ṣe fún ọmọdé ni mò ń sọ
Mi ò mọ̀ nípa ìyẹn
O yẹ kí ó wà
Ẹ yẹ oògùn rẹ̀ wò
John? Báwo ló ṣe wá mi rí lórí Fesibúùkù?
Ó dáa, jẹ́ kí á gbọ́ ohun tí ó ní láti sọ
Nọ́mbà mi?
Kíákíá ni
(Ìtàkùrọ̀sọ lórí ẹ̀rọ ìbánisọ̀rọ̀)
Ìfẹ́ mi, ẹ̀rọ ìfọsọ tí bàjẹ́ mo dẹ̀ ń rò ó pé kí n fọwọ́ fọ aṣọ
Ṣé kí n bá ẹ fọ tìẹ náà?
Ṣáá ṣe ohun tí o bá wù ẹ́?
Ó dáa
Ṣé ò ń ṣe nǹkan lórí ẹ̀rọ ìbánisọ̀rọ̀
Bẹ́ẹ̀ ni, o dẹ̀ ti ń ni mí lára báyìí
Ta ni ò ń bá sọ̀rọ̀
Pẹ̀lẹ́! Mo ti gbàgbé pè o ní kí n má máa bèèrè mọ́
Mà á kàn lọ ṣe….
Mo rí píǹkì yẹn náà
Kílódé tí ó ṣe ń hùwà bí i òmùgọ̀
Mo wà lórí aago, ṣé kò rí i ni?
(Ìtàkùrọ̀sọ lórí ẹ̀rọ ìbánisọ̀rọ̀)
Sọ fún mi, Ìwọ lo ni ilé yẹn?
Bẹ́ẹ̀ ni, èmi ni mo ni ilé yẹn àti àwọn mìíràn lẹ́yìn odi ìlú
Ṣùgbọ́n nígbà tí a wà ní ilé-ẹ̀kọ́ gíga, o ò rí ṣe
Báwo ni o ṣe wá ní gbogbo owó yìí?
Kúkú bú mi...
Iṣẹ́ takuntakun lérè, o mọ̀ pé mo mú iṣẹ́ ní ọ̀kúnkúndùn. O mọ̀ béè
Èrè rẹ̀ nìyí
Òótọ́ ni, iṣẹ́ takuntakun lérè, o mọ̀
Ó dáa bẹ́ẹ̀, inú mi dùn láti rí ẹ ní ẹ̀ẹ̀kan sí i.
Ìfẹ́, má bínu pé mo dá ẹ dúró
Ẹ̀rọ ìbánisòrọ̀ rẹ tí ń dùn
Fẹ́mi! Mi ò mọ ìdí tí ó fi ń pè mí
Mo sọ fún un pé mi ò ní wálé fún ọ̀sẹ̀ kan
Ìdí rè é tí mo ṣe fi ọkọ̀ mi sílẹ̀ pẹ̀lú rẹ̀
Tí ó bá sú u, á yéé pè
Jọ̀wọ́ jẹ́ á lọ
Ṣé ó dá ẹ lójú?
(Ń kan ilẹ̀kùn rẹ)
Ẹ wọlé
Ẹ káàárọ̀ Sà
Ẹ káàárọ̀
Ṣé èyín ni ọ̀gbẹ́ni Fẹ́mi Mobọ́lọ́rùndúró?
Ṣùgbọ́n, mí ò rò pé mo ti rí ojú yìí rí
Bẹ́ẹ̀ ni, èmi ni Ọ̀tẹlẹ̀múyẹ́ Bọ̀sun láti ẹ̀ka ìṣèwádìí ọ̀ràn ní ìpínlẹ̀
Ọ̀tẹlẹ̀múyẹ́ Bẹ́wàji ni mí
Ẹ jọ̀wọ́ kí ni mo lè ṣe fún yín?
Òfin gbé yín sà
Fún kíni
Kí ni mo ṣe?
Sà Ẹ ko nílò láti sọ nǹkankan
Ohunkóhun tí ẹ bá sọ la ó lò takò yín nílé ẹjọ́
Ẹ jọ̀wọ́ ọmọ mi ń sùn nínú ilé
Mò ń rò ó pé tí ẹ bá lè fún mi ní àdírẹ̀si
Màá wá bá a yín níbẹ̀
Ẹ má bínú, ẹ ní láti pe ẹlòmíràn láti bá yín mójú tó o
Ẹ  máa nílò láti tẹ̀lẹ́ wa báyìí
Lẹ́yìn yín sà
Omidan Bímbọ́
Ẹ gba ibí sà
Omidan Bímbọ́
Ọ̀gbẹ́ni Fẹ́mi Bọ́lọ́rùndúró
Ǹjẹ́ ẹ ti ṣetán láti jẹ́wọ́?
Ǹjẹ́ ẹ ṣẹtán àbí nǹkan kan náà lẹ tún fẹ́ sọ?
Mi ò mọ ohun tí ẹ fẹ́ kí n sọ
Lọ́jọ́ náà, mo wà nílé pẹ̀lú ọmọ mi
Àwọn ọlọ́pàá yìí wá mú mi láìṣe àlàyé ohunkóhun fún mi
Ìbéèrè kan náà ni wọ́n ti ń bi mí láti ìgbà náà
Iṣẹ́ mi ni láti máa bèèrè títí tí ẹ ó fi jẹ́wọ́
Òtítọ́ nìyẹn
Ẹ ò mọ inú irú wàhálà tí ẹ wà
Ẹ fọwọ́ sowọ́pọ̀ pẹ̀lú mi
bóyá mo máa lè ràn ẹ́ lọ́wọ́
Òótọ̀ nìyẹn
Ọlọ́run ṣàánu mi, kí ni gbogbo eléyìí  báyìí?
Ǹlẹ́ Esther
How are you?
Wọ́n pè mí láti police station
Wọ́n ní Fẹ́mi wà lọ́dọ̀ wọn
Kí ló ń ṣẹlẹ̀
Ibẹ̀ lèmi náà ń lọ báyìí
Bá mi níbẹ̀
Ibẹ̀ lèmi náà ń sáré lọ
Bá mi níbẹ̀
Ọlọ́run nìkan ló mọ irú nǹkan wo leléyìí
Mi ò mọ ohun tí eléyìí jẹ́
Kí ni ó lè fa irú nǹkan tó ṣẹlẹ̀ yìí
Àgọ́ ọlọ́pàá?
O ò dẹ̀ wá jókòó
Bola, mi ò lè jókòó
Ẹ̀rù ti ń bà mí láti lọ sílé
Ọlọ́run ṣe é, Junior wà lọ́dọ̀ ará ilé wa.
Mi ò mọ̀
Ó sú mi
Kí ni nǹkan tí ó ń dà ẹ́ láàmú gan?
Bọ́lá, èmi ni mo wa ọkọ̀ yẹn kẹ́yìn
Kí ni ò ń gbìyànjú láti sọ?
Kò yé mi
Pé ìwọ ni apààyàn
Jọ̀ọ́? Ṣé o gbádùn
Kí ni ò ń sọ?
Apààyàn báwo?
Mo gbé ọkọ̀ náà lọ sí ilé ọ̀rẹ́kùnrin mi
Nísìnyí, gbogbo èèyàn máa mọ̀ pé mò ń yan ọkọ mi jẹ
Kò ṣe é gbọ́!
Mi ò mọ̀
Bọ́lá, kílódé tí o ò sọ nǹkankan?
Ṣé ìdí tí o ò ṣe fi tó ọlọ́pàá létí nìyẹn?
Kí ni o fẹ́ ṣe?
O ní láti pe agbẹjọ́rò, ṣé ẹ ní agbẹjọ́rò?
Ẹ ní ẹ fẹ́ rí mi
Bẹ́ẹ̀ ni, mo fẹ́ rí i yín, mi ò mọ nǹkan tí mò ń ṣe níbí
Ẹ kàn tì mí mọ́lé láìnídìí
Kí ni mo ṣe?
O pa mí lẹ́rìn ín! Ṣé ò ń béèrè ìdí lọ́wọ́ mi?
Ọ̀daràn ni ẹ́, ìdí nìyẹn
Ṣùgbọ́n èyí ò dáa
Nígbà tí wọ́n ní o fẹ́ rí mi mo rò pé o fẹ́ jẹ́wọ́ ẹṣẹ ni...
... Kí a lè tẹ̀ síwájú, ṣùgbọ́n mo rí i pé ẹ ò ṣe tán láti jẹ́wọ́
Jẹ́ kí n sọ fún ẹ
Ibi ni ẹ máa wà títí di àsìkò ìgbẹ́jọ́
Eléyìí ò dáa, ẹ ṣàánú mi
Ọkọ̀ tí à ń sọ̀rọ̀ ẹ̀ yìí kò ń ṣe tèmi gan
Olólùfẹ́ o ò sọ̀rọ̀
Kí ni o fẹ́ kí n sọ?
Ṣé òótọ́ ni?
Òótọ́ ni
Mo nílò ọkọ̀, mo sì ra'kan
O mọ̀ pé mo nífẹ̀ẹ́ ẹ
Báwo ni mo ṣe máa bínú
Nítorí pé o ra ọkọ̀
Má bínú
Mo ṣe ìlérí láti gbe wálé
Ìyàwó mi, níbo lo ti rí irú owó yẹn
Mi ò rántí pé a gba irú owó yẹn wọlé
Ọkọ yín ní ẹ̀yin lẹ ni ọkọ̀
Bẹ́ẹ̀ ni, ọkọ̀ mi ni
Ẹ̀yin lẹ rà á?
Bẹ́ẹ̀ ni, ọkọ̀ mi ni
Ṣùgbọ́n ọwọ́ ọkọ mi ni ó máa ń wà
Kódà, mo máa ń tọrọ àyè nígbà tí mo bá fẹ́ lò ó
Ṣé ìyẹn ti sọ ọkọ mi di apààyàn?
Kò sọ èmi náà di apààyàn
Ẹ mọ nǹkan, dàrúdàpọ̀ kan ti wà níbìkan
Nítorí tí mo bá rántí dáadáa, ó ti pẹ́ díẹ̀ tí mi ò ti sí nílé
Ṣé ìyẹn ti sọ ọkọ mi di apààyàn?
Kíni? Inú ọkọ̀ yín ni wọ́n ti bá ẹ̀rí
Ṣé ẹ lè sọ ibi tí ẹ wà ní ọjọ́ tí wọ́n ṣekú pa ẹni yìí?
Ìṣekú pa èwo? Ní àsìkò wo?
Ní ọjọ́ kẹ́rin oṣù ọ̀wẹwẹ̀, ìjẹ́ta yìí ni
Ẹ ní ó ti ṣe díẹ̀ tí ẹ ò ti sí nílé
Níbo ni ẹ wá wà?
Mo fẹ́ máa lọ sílé tí òfin ò bá tí ì gbé mi
Tí òfin bá sì ti gbé mi, mo fẹ́ bá agbẹjọ́rò mi sọ̀rọ̀
Tí ẹ kò bá sọ ibi tí ẹ wà lásìkò náà, a máa fi òfin gbé yín
Kí ni ẹ wí?
Kí ni mo wí?
Yàtọ̀ sí èyí, kì í ṣe ọmọ orílẹ̀-èdè Nàìjíríà lásán
Ọmọ kọmíṣọ́nà ni, ó dá mi lójú...
Ẹ ò ní mú èyí jẹ
Mú kíni jẹ?
Ẹ jẹ́ kí a máa wò ó
(Orin) lọ́
Wá! Jẹ́ kí n fi nǹkan hàn ẹ́
Ó dáa, kí ni?
Tìẹ ni
Ọlọ́run mi ò! O ṣé gan
Mo nífẹ̀ẹ́ ẹ
Mo nífẹ̀ẹ́ ìwọ náà
O ṣé
Kò tọ́pẹ́
Ṣùgbọ́n John, báwo ni mo ṣẹ̀ fẹ́ ṣàlàyé eléyìí fún ọkọ mi
Kò le rárá, kí ló dé tí ò ń ṣe bí àsè
Ṣe ìwé ọkọ̀ náà ni orúkọ rẹ̀ kí o sì lo ìdánimọ̀ tìrẹ
Báyẹn, o ò nílò láti dààmú nípa...
Ó jọ pé àbá yẹn dára
Kí lo rò?
O ṣé
Mo mọ
O ṣé gan
Inú mi dùn gan
Wá ń'bí!
Kíni ó ń ṣẹlẹ̀?
Dúró, níbo lò ń lọ?
Esther, ṣé o máa fẹ́ mi?
John, o ní láti farabalẹ̀ gidi
Ṣé o máa fẹ́ mi?
Mo ṣì wà nílé ọkọ
Mo mọ̀
Ṣùgbọ́n tẹ́tí, láti ilé-ẹ̀kọ́ gíga ni a jọ ní nǹkan pọ̀
Ó ń ní láti jẹ́ èrò Ọlọ́run nísinsìnyí
O mọ nǹkan, má bínú mi ò lè ṣe bẹ́ẹ̀
Mo wà pẹ̀lú ẹ̀, John ni mò ń sọ
Ṣùgbọ́n mo fẹ́ kí èyí wà láàárín èmi pẹ̀lú yín
Mi ò fẹ́ kí ọkọ mi mọ̀, kì í ṣe lọ́nà yìí
Ọkùnrin tí à ń sọ̀rọ̀ nípa ẹ̀ ni ẹlẹ́rìí yín?
Ṣé ó máa ń lo ọkọ̀ yín?
Rárá, ẹ gbà mí gbọ́.
Nítorí ó ní ọ̀pọ̀lọpọ̀ ọkọ̀
Bí ó tilẹ̀ jẹ́ pé òun ni ó ra ọkọ̀ tí à ń sọ yìí fún mi
Ọ̀gbẹ́ni Fẹ́mi, ẹ̀yin àti ìyàwó yín nìkan ni ẹ máa ń lo ọkọ̀ yìí
Ó sì ní ẹlẹ́rìí
Ta ni Ẹlẹ́rìí?
Àyè ò gbà mí láti máa bá a yín sọ ìyẹn
Ṣùgbọ́n ìyẹn ò túmọ̀ sí pé èmi ni mo dá ọ̀ràn náà
Ẹ jọ̀wọ́ ṣé mo lè bá ìyàwó mi sọ̀rọ̀?
Rárá ẹ ò lè bá a sọ̀rọ̀
Ẹ sọ ibi tí ẹ wà ní ọjọ́ náà àti ẹni tí ó lè fi ìdí ọ̀rọ̀ yín múlẹ̀
Ọ̀rẹ́ mi Mike nìyẹn
Ọ̀gbẹ́ni Mike, ẹ ní ẹ fẹ́ rí wọn, ẹ ti wà níbí
Kò yẹ kí ẹ wà níbí
Ẹ máa sọ ohunkóhun tí ẹ bá fẹ́ sọ lójú mi
Fẹ́mi, kí ló dé tí o kọ̀ láti bá wọn sọ̀rọ̀?
Kọ̀ láti bá wọn sọ̀rọ̀? Ṣùgbọ́n mò ń bá yín sọ̀rọ̀
Kí ló dé tí o ò ṣe sọ nǹkan tí a rí fún wọn?
Ṣebí a jọ wà papọ̀ ní ọjọ́ yẹn ni, àbí bẹ́ẹ̀ kọ́?
Àbí ò ń sọ̀rọ̀ nípa bí a ṣe wa ọkọ̀ kiri ìlú
Ẹ̀yin gan ni ọ̀daràn
Mi ò kí ń ṣe ọ̀daràn
Ọkùnrin yìí fẹ́ kó ara rẹ̀ sí wàhálà
Mi ò mọ̀, wọ́n sọ fún mi pé wọ́n mú un fún ẹ̀sùn ìpànìyàn
Ìpànìyàn? Ta ló pa?
Ó dàbí pé wọ́n rí nǹkankan
Nígbà tí wọ́n wá, wọ́n ń yẹ ẹ̀yìn ọkọ̀ rẹ̀ wò
Wọ́n ń yẹ ẹ̀yìn ọkọ̀ rẹ̀ wò
Ṣùgbọ́n ìyàwó rẹ̀ ló ni ọkọ̀, kì í ṣe tirẹ̀
Ọmọlọ́mọ, mo lérò pé kò tí ì kó ara rẹ̀ sí wàhálà
Ṣé ìwọ náà mọ̀ ọ́n dáadáa?
Bẹ́ẹ̀ ni, mo mọ àmì àìsàn rẹ̀ náà
Ó ní í ṣe pẹ̀lú ọpọlọ
Ọpọlọ? Àmì àìsàn wo ni ò ń sọ̀rọ̀ nípa rẹ̀?
Wọ́n máa ń pè ní developmental disorder
Dúró! Ṣé ẹ̀ ń gbìyànjú láti sọ pé ẹ kò mọ̀ nípa rẹ̀?
Báwo ni ìwọ ṣe mọ gbogbo eléyìí?
Báwo ni o ṣe mọ gbogbo ohun tí ò ń sọ yìí?
Nọ́ọ̀sì ni mí, a sì jọ ń gbé ni
Mo mọ bí ó ṣe máa ń lọ́ra sí
Ó máa ń lọ́ra gan an
Ó ti lọ́ra jù pàápàá
Mo lérò pé ó máa wà ní àlàáfíà, ó ṣe é tọ́jú
Àìsàn ni, àìsàn ajẹmọ́pọlọ ni
Ó da! Ṣùgbọ́n ó ṣì nílò láti sọ̀rọ̀
Nítorí pé òun ni ẹni tí a fura sí jùlọ, ó sì bá àpèjúwe tí ẹlẹ́rìí ṣe fún wa mu
Fẹ́mi ẹ̀wọ̀n tí kò kàn ẹ́ lò ń dojúkọ yìí
Ṣé o mọ pé o máa pàdánù ọmọ ẹ?
Ọmọ ẹ, Fẹ́mi
Ṣùgbọ́n mi ò mọ nǹkan tí ẹ̀ ń sọ
Mi ò kí ń ṣe apààyàn, mi ò pa ẹnikẹ́ni
Mi ò tiẹ̀ mọ ojú ẹni tí wọ́n pa
Mi ò mọ̀ nǹkan tí ó ń ṣẹlẹ̀ níbí
O ò ṣe bẹ̀rẹ̀ pẹ̀lú ohun tí a rí
Ìyẹn á ṣì gbà ẹ́ lọ́wọ́ ìgbẹ́jọ́ tí ó lè mú ẹ dèrò ẹ̀wọ̀n
Nǹkan tí a rí?
Báwo ni
Ìgbà wo ni ó kúrò
Kò tí ì pẹ́ púpọ̀
Fẹ́mi, o ò kí ń ṣe Ọ̀dẹ̀, o dẹ̀ ń hùwà bí ọ̀dẹ̀
Mo sọ fún ẹ pé kí o pè mi tí ó bá ti fẹ́ ma lọ
À ń sọ̀rọ̀ ni, mi ò rántí mọ́
Ẹ̀rù nǹkan tí ó máa ṣe tí ó bá mọ̀ ń bà mí
Á tí tó ìṣẹ́jú mélòó tí ó ti lọ?
Mike, à ń fi àkókò ṣòfò, ṣíná sí ọkọ̀ ká lọ
A ṣì lè rí i, ọ̀nà kan ṣoṣo náà ni àbájáde ibi ìtẹ̀dó yìí
Ọmọbìnrin yìí ò ní ìtìjú
Tí ó bá tiẹ̀ máa ṣe ìranù, ṣé ó yẹ kí ó jẹ́ pẹ̀lú ẹni tí ó ń gbé ní ibi ìtẹ̀dó kan náà pẹ̀lú yín
Ọ̀gbẹ́ni fara balẹ̀, ìyàwó mi ni ẹni tí à ń sọ yìí
Síbẹ̀ náà, a ò sì tí ì rí nǹkankan náà
Mike, jẹ́ kí a padà sílé
Farabalẹ̀, a ṣẹ̀ṣẹ̀ dé ibi ni
A ò lè dá ẹjọ́ kankan nígbà tí a ṣẹ̀ṣẹ̀ dé
Mo kàn nílò ẹ̀rí láti fìdí ẹ̀ múlẹ̀ fún ẹ pé ìyàwó ń bá ọkùnrin mìíràn sùn
O tún ti bẹ̀rẹ̀
Ṣé o rí nǹkan tí mo rí ni?
O ò mọ ìlàjì nǹkan tí mo rí
Mo dẹ̀ ń wo bí ọkùnrin míìn ṣe ń fi ọyàn ìyàwó rẹ ṣeré
Mo mọ̀ pé ohun tí ó dunni láti gbọ́ ni, ṣùgbọ́n nǹkan tí ó ṣẹlẹ̀ nìyẹn
Mike, wò ó mo béèrè lọ́wọ́ ẹ̀, ó dẹ̀ ní irọ́ ni
Ó lè nà mí fún nǹkan tí mò ń ṣe lọ́wọ́lọ́wọ́ yìí
Pé mo tún ń bá ẹ sọ̀rọ̀
Fẹ́mi kí ló ń ṣẹlẹ̀?
O ò kí ń ṣe Ọ̀dẹ̀, o dẹ̀ ń hùwà ọ̀dẹ̀
Mo sọ nǹkan fún ẹ, o sì lọ sọ fún ìyàwó ẹ
Àmọ́, ìyàwó mi ni
Bí ó bá bi mí, mà á sọ fún un
Dúró, ó dàbí pé ẹnìkan ti ń jáde bọ̀
Òun ni
Ṣé o ti rí nǹkan tí mò ń sọ
Fi ara rẹ pamọ́
Mò ń fara pamọ́, mo kàn fẹ́ rí i dájú pé o rí ohun tí mo rí
Ta ni ọkùnrin yìí?
Ṣé ìyàwó mi nìyẹn?
Ìyàwó ọjọ́ iwájú mi ni
Sùn, asiko oorun ẹ ti kọjá
Ṣé o ti ń sùn
Wàhálà wà o
Ní sùúrù Fẹ́mi, kí ni ìṣòro ẹ?
Ò ń pè mí títítí
Ṣé o fẹ́ pa bátìrì fóònù fún mi ni?
Ṣé kò yẹ kí o mọ̀ pé to bá ti pe èèyàn lẹ́ẹ̀kan lẹ́ẹ̀mejì lẹ́ẹ̀mẹ́ta tí kò gbe, ẹni náà ń ṣe ǹkan lọwọ ni?
Ó ń ṣiṣẹ́ náà ni
Mo rí bí o ṣe ń ṣiṣẹ́
Ṣé èmi lò ń bá wí?
Kò yé mi, kí ni ìtumọ̀ ìyẹn?
Mo fura sí ẹ mo sì tẹ̀lé ẹ nínú ọkọ̀ Mike
Mo rí gbogbo ẹ̀
Mike tún ni
O ní láti sọ fún ọ̀rẹ́ ẹ yẹn pé kí ó ṣọ́ igbá ẹ̀
Kí ó yé dá sí ọ̀rọ̀ mi
Jọ̀ọ́, ilé ta ni o wà yẹn ná?
Tí mo bá gbọ́ ọ̀rọ̀ yìí lẹ́nu ẹlòmíì
Mo máa pa ẹ́, mo dẹ̀ máa fi ẹ́ sílẹ̀
Ṣé o gbọ́ mi? Ọ̀dẹ̀
Ìwọ náà, ó ti to
Níbo ló wá dà?
ìbéèrè òṣì wo lò ń bi mí yẹn?
Níbo lò ń lọ?
Mò ń lọ sí ọ̀dọ̀ ọ̀rẹ́ mi ibẹ̀ ni mo ti máa ṣe òpin ọ̀sẹ̀
Àmọ́, o ṣẹ̀ṣẹ̀ dé ni?
Ṣé o kò ní lo àsìkò pẹ̀lú ìdílé ẹ ni?
Ta ni ọ̀rẹ́ ẹ yìí?
Mi ò tiẹ̀ mọ ọ̀rẹ́ ẹ
Má bẹ̀rẹ̀ o
Má bẹ̀rẹ̀ ẹkún o
Ọlọ́run ṣeun pé ẹ wà níbí
Ó ti jí
Ó ṣe wá jẹ́ ẹ̀yin lẹ pọ̀n ọ́n?
Ìyá ẹ wá nísìn, ó tún ti lọ
Ìwọ náà ò dẹ̀ sùn tí o dẹ̀ ranjú kalẹ̀
Ẹ má sọ̀rọ̀ sí i bẹ́yẹn
Akoko ti lọ ni
Ẹ fí í lẹ̀, ó máa sùn
Mo rò pé ó lọ sí ọ̀dọ̀ ọmọkùnrin yìí
Kí ni àdírẹ́sì ibẹ̀?
Bo ṣe wà yìí
Jẹ́ kí n sọ nǹkan fún ẹ
Tí o ò mọ
Ará yìí, mo féràn ẹ̀
Mo féràn obìnrin pẹlẹbẹ
Yí po
Má bẹ̀rù o
Àwọn nǹkan yìí kéré
O ò nilo wọn
Irú ọkùnrin bí i tèmi lo nílò
Ṣé ó dá ẹ lójú?
Ó dá mi lójú gan
Ṣé o mọ orúkọ mi?
O ò mọ orúkọ mi?
Má ṣèyọnu, màá sọ fún ẹ tó bá yá
Ó yé ẹ?
Gbogbo àwọn nǹkan yìí
Kò ní ìtumò
Ẹ ǹlẹ́, ṣé ẹ̀yin ni ọ̀gbẹ́ni John
Ta ni eléyìí
Ẹ jọ̀wọ́ ẹ fèsì, ṣé ẹ̀yin ni ọ̀gbẹ́ni John
Kí ni eléyìí dá lé?
Ẹ̀ ń fi àkókò mi ṣòfò, ẹ rí i pé mo wà pẹ̀lú obìnrin
Ẹ má hu ìwà àìlọ́wọ̀
Gẹ́gẹ́ bí ẹ ṣe rí i, ọlọ́pàá ni wá
Ẹ jẹ́ kí n wo ìdánimọ̀ yín
Èmi ni ọ̀tẹlẹ̀múyẹ́ Bosun láti ẹ̀ka ìṣèwádìí ọ̀ràn ní ìpínlè
Èmi sì ni ọ̀tẹlẹ̀múyẹ́ Charles Okafor
Kí ni ẹ fẹ́?
Òfin gbé yín
Fún kíni?
Tí wọ́n bá dé àgọ́
Wọ́n máa mọ ohun tí wọn ṣe
Ọmọ ẹ̀lẹ̀, fún mi ní ìṣẹ́jú kan
Ṣé kí n tẹ̀lé yín
Fara rẹ balẹ̀
Lẹ́yìn yín sà
Ẹ gba báyìí
Ẹ jọ̀wọ́, ẹ já lọ
Èmi àti Esther
A ti mọra láti ilé-ẹ̀kọ́ gíga
Owó ilé mi ni mo lọ gbà
Mo bá ìyá ọkọ ẹ, mo dẹ̀ rí i níbẹ̀
A bẹ̀rẹ̀ sí í sọ̀rọ̀
Títí di ọjọ́ yẹn
Ìfẹ́ ṣé o wà nílé
Ta nìyẹn
Èmi Esther ni
Mo mọ̀ pé o wà nínú ilé, ṣí ilẹ̀kùn
Mo ń bọ̀
Ṣé o wà dáadáa
Mo wà
Kí ló mú ẹ pẹ́, mo ti ń kan ilẹ̀kùn tipẹ́
Mò ń ṣe eré ìdárayá lókè ni
O mọ bí àwọn nǹkan yìí ṣe máa ń rí
Ó dá ẹ lójú pé kò sí ẹnì kankan nínú ilé yìí
Mo kàn lọ fún ìṣẹ́jú díẹ̀ ni
Mo lọ mú aṣọ tuntun
Ọ̀tẹlẹ̀múyẹ́, mi ò mọ nǹkan tí mo lè ṣe ni
Ó fà á díẹ̀
Ílùkìkì ọkàn-àyà rẹ dákẹ́, kò sì mí mọ́
Mi ò mọ nǹkan tí mo máa ṣe ni
Esther wá, a dẹ̀ jọ gùnkè
Nígbà tó wà lókè, mo lọ gbé òkú náà sínú ọkọ̀ rẹ̀
Ó rú mi lójú ni
Kí ni mi ò bá ṣe?
Kìí ṣẹ ẹjọ́ mi
Nọ́ọ̀sì Bímbọ́
Kí ló dé tí o ò wọ aṣọ iṣẹ́
Ṣùgbọ́n àwọn sọ pé ẹ ní kí àwọn wá rí yín
Mo wá ní kí n tẹ̀lé wọn
Má bínú, mo ti gbàgbé
Ọ̀gbẹ́ni Bọ́lọ́rùndúró
Ipò tí ẹ wà
Màá gbìyànjú láti ṣàlàyé
Ẹ gbà mí láyè láti lo ìpèdè ìṣègùn
ADHD jẹ́ àìsàn àìpé ọpọlọ
Kò ní nǹkankan ṣe pẹ̀lú ọgbọ́n orí
Ṣùgbọ́n ó máa ń kó bá ìmọ̀lára èèyàn àti bí èèyàn ṣe máa ń ṣètò àkíyèsí
Ṣùgbọ́n a  máa fún yín ní àyẹ̀wò ẹ̀kúnrẹ́rẹ́
Lẹ́yìn náà a máa ṣe àgbéyẹ̀wò ìlera yín láti ìgbà pípẹ́
A máa ṣe ìdánwò láti wọn ipele ìfọkànsí, ìmọ́kànkúrò yín àti bí ẹ ṣe ń rántí nǹkan sí
Tí a bá ti lè ṣe èyí
A máa mọ bí a ṣe fẹ́ dojúkọ ọ́ àti ibi tí a ti máa bẹ̀rẹ̀
Ṣé ọkàn yín kò balẹ̀ ni?
Rárá, nítorí pé ẹ sọ nǹkan tí ó jọ wí pé mo ti yí lórí
Nǹkankan ò dẹ̀ ṣe mí
Rárá, ipò àìlera kan ni, àlàáfíà máa tó ẹ
Má sọ bẹ́ẹ̀ mọ̀
Mi ò sọ̀rọ̀ nípa ìyílórí níbí
Bí mo ṣe ń sọ lọ, kò gba ibì kankan dà yín láàmú
Gẹ́gẹ́ bí mo ṣe gbọ́, Òǹkọ̀wé ni yín. Ìyẹn túmọ̀ sí pé àlàáfíà lẹ wà
Àwọn nǹkan tó kàn so mọ ni wí pé
Tí àwọn èèyàn bá rí nǹkan bí i pé kò dára, Ẹ̀yin lè má rí i bí àwọn èèyàn ṣe máa rí i
Olúwa ṣeun, ẹ ní òun, a máa lè ṣe àwọn ohun kan
Ṣé ẹ ti gbọ́?
Báwo ni
Mo wà dáadáa
Junior ńkọ́?
Junior ń sùn
Ìgbà tó sùn náà ni mo ráyè tèmi
Mo ṣáà rí i pé mi ò gbọ́ ariwo ẹ̀
Ṣé kò ṣáà disturb yín ṣá?
Ó tiẹ̀ ṣe jẹ́jẹ́ lẹ́nu ọjọ́ mẹ́ta yìí
Fẹ́mi ṣé o ti rí èyí?
Kí nìyẹn?
Oh, mo ti ri
Ìròyìn ti gbé e, wọ́n ti dájọ́ fún un
Bẹ́ẹ̀ ni, ṣé ọkùnrin tí ìyàwó ẹ̀ tẹ́lẹ̀ rí ń bá sùn rè é?
Ó dùn èèyàn àbí?.
Rárá, Ọkọ mi tẹ́lẹ̀ rí ni, èyí tí mo sọ fún ẹ nípa ẹ̀
Èyí tí ó ń ṣe ìranu pẹ̀lú bí kò ṣe sówó lọ́wọ́ ẹ̀?
Tí ó jẹ́ pé ìwọ ni ò ń bọ́ ọ
O rántí dáadáa
Mo rántí dáadáa
Owó ò sá fẹ́rẹ́ lọ́wọ́ ọkùnrin yẹn, ó ní owó lọ́wọ́
Bẹ́ẹ̀ ni, mo rántí pé o ní òun ló ra ọkọ̀ yẹn fún un
Olúwa ṣeun pé mo ní ìwọ nísìnyí
Mo ti sọ fún ẹ, jẹ́ ká fi sùúrù ṣe èyí
Ká fi sùúrù ṣe é? Báyìí àbí?
--- Nàíjíríà yóò gba ikọ̀ ọmọ ogun tuntun.
Orílẹ̀ èdè Nàíjíríà ti setán láti gba ikọ̀ ọmọ ogun tuntun láti fi kún àwọn ọmọ ogun tó wà nílẹ̀ láti le gbógun ti ìdúnkoòkò àti ètò ààbò tó ń ṣe sége-sège.
Igbákejì ààrẹ orílẹ̀ èdè Nàíjíríà, ọ̀jọ̀gbọ́n Yemí Òsínbàjò ló sọ̀rọ̀ yìí lásìkò ìpàdé tí ó se pẹ̀lú ẹgbẹ́ àwọn àlùfáà láti ìlà oòrùn, Arewa Pastors Forum for Peace, nílé ààrẹ tó wà nílùú Àbújá, lọ́jọ́ Ajé.
Ọ̀jọ̀gbọ́n Òsínbàjò tún ní; “ À ń sa ipá wa lórí ètò ààbò.
“Gẹ́gẹ́ bí ẹ se mọ̀ pé, à ń sa ipá wa lórí ètò ààbò lórílẹ̀ èdè yìí, nípa kíkó àwọn ikọ̀ ọmọ ogun lọ sí ìlà oòrùn láti kojú ikọ̀ ọlọ̀tẹ̀ Boko Haram.
Ní báyìí, a fẹ́ gba àwọn ọmọ ogun tuntun láti fi kún àwọn tó wà nílẹ̀, a tún ti ya owó kan sọ́tọ̀ láti fi ra irinsẹ́ ogun.
"Ọ̀jọ̀gbọ̀n Òsínbàjò tún ní ìjọba ààrẹ Muhammadu Buhari kò káàrẹ́ẹ̀ láti máa mójútó ètò ààbò lórílẹ̀ èdè yìí.
Igbákejì ààrẹ wá rọ ẹgbẹ́ àwọn àlùfáà náà pé ‘Ẹ̀yin ènìyàn Ọlọ́run," ẹ wá ètò tí ìjọba yóò máa tẹ̀lé láti mójútó ètò ààbò.
Ààrẹ ẹgbẹ́ náà, Bisobu Mbayo Japhet náà sọ pé àwọn wá sílé ààrẹ láti wá sàtìlẹyìn fún ìjọba láti tún wá sàpèjúwe ọ̀jọ̀gbọ́n Òsínbàjò gẹ́gẹ́ bí ènìyàn àlááfíà.
--- A ò ní fowó kún ọkọ̀ ojú irin nítorí àwọn mẹ̀kúnù- Rotimi Amaechi.
Bí àwọn ènìyàn se ń pè láti jẹ́ kí wọ́n fi owó kún iye tí àwọn ènìyàn ń wọ ọkọ̀ ojú irin, kí ìjọba leè tètè san owó tí wọ́n ya padà láti fi ra ọkọ́ ojú irin náà sùgbọ́n mínísítà fún ètò ìrìnnà, Rotimi Amaechi ti ní ìjọba kò ní dẹ́kun láti máa sèrànwọ́ nípa fífi owó kún ọkọ̀ ojú irin láti Àbújá sí Kaduna.
Amaechi, sọ̀rọ̀ yìí lásìkò tó ń bá àwọn akọrọ̀yìn sọrọ̀, pé ní gbogbo àgbáyé kò sí ibi tí wọ́n ti ń lo ọkọ̀ ojú irin láti pa owó sápò ìjọba.
Amaechi ní “Tí a bá fi owó kún iye tí àwọn ènìyàn ń wọ ọkọ̀ ojú irin, Báwo ni àwọn mẹ̀kúnù tí wọn ń se isẹ́ ní Àbújá, sùgbọ́n tí wọn ń gbé ní Kàdúná nítorí owó ilé".
Nítorí náà, láti wá ojútùú sí ìpèníjà tó wà níbi ríra ìwé ìrìnnà ọkọ̀ ojú irin láti Àbújá sí Kàdúná, mínísítà ní ilé-isẹ́ tó ń mójútó ọkọ̀ ojú irin Nigeria Railway Corporation (NRC) yóò tún pèsè àwọn ọkọ̀ ojú irin tuntun.
Ọkọ̀ ojú irin láti Èkó sí Ìbàdàn Mínísítà kò fésìì lórí ìgbà tí ọkọ̀ ojú irin láti Èkó sí Ìbàdàn yóò parí.
Amaechi ní “Ohun tí wọn sọ fún wa ni pé wọn yóò parí isẹ́ náà ní osú kẹrin, ọdún 2020.
Sùgbọ́n wọ́n ní ìpèníjà.
Wọn kò tí ì rí ẹrù wọn gbà láti èbúté ọkọ̀ ojú omi.
--- Orílẹ̀ èdè Amerika àti Nàíjíríà yóò tọwọ́bọ ìwé àdéhùn láti da $321m padà.
Ìjọba orílẹ̀ èdè Nàíjíríà ti gbaradi láti tọwọ́bọ ìwé àdéhun pẹlu ilu New Jersey ati United States of America nípa dídá $321m owó orílẹ̀ èdè Nàíjíríà tí wọ́n jí kó pamọ́ si orílẹ̀ èdè naa.
Ìwé àdéhùn náà wa lára ìgbìyànjú orílẹ̀ èdè Nàíjíríà láti rí i pé gbogbo owó tí àwọn ọ̀bàyéjẹ́ kan kó sálọ sí ilẹ̀ òkèèrè ni wọ́n dá padà sí orílẹ̀ èdè Nàíjíríà.
Mínístà fún ètò ìdájọ́ lórílẹ̀ èdè Nàíjíríà, Abubakar Malami ní yóò máa tọwọ́bọ ìwé àdéhùn ọ̀hún lórúkọ orílẹ̀ èdè Nàíjíríà, ni ó ti fi orílẹ̀ èdè Nàíjíríà sílẹ̀ lọ sí orílẹ̀ èdè America, lọ́jọ́ Àìkú.
Ìpàdé ọ̀hún ló máa ń wáyé lọ́dọọdún láàrin orílẹ̀ èdè Nàíjíríà àti America láti se àgbéyẹ̀wò nípa ìbásepọ̀ orílẹ̀ èdè méjèèjì, lọ́nà tí ìbásepọ̀ wọn yóò tún se leè múná-dóko sii.
Lára àwọn tó lọ sojú orílẹ̀ èdè Nàíjíríà nílẹ̀ America níbi ìpàdé náà ní: Mínísítà fún ọ̀rọ̀ ilé-isẹ́, ètò isẹ́ àti okoòwò Otúnba Adéníyì Adébáyò, Mínísítà fún ètò abbo, Maj.-Gen.Bashir Magashi (rtd), Mínísítà fún ilẹ́ ókeeré, Geoffrey Onyeama, olùdámọ̀ràn fún ìjọba àpapọ̀ lórí ètò aabo, Maj.-Gen.Babagana Monguno (rtd) àti mínísítà fún ètó ọmọnìyàn, àjálù àti ìdàgbàsókè àwùjọ.
--- Gómìnà pàsẹ láti mú àwọn adarí agbègbè, bí ẹ̀mí se ń sòfò ní ìpínlẹ̀ Plateau.
Ẹ̀mí tó ti sọnù ní ìpínlẹ̀ Plateau ti di méjìlélógún báyìí, bi ìwà ìpànìyàn se ń tẹ̀síwájú.
Gomina Simon Lalong lo sọ eleyii lasiko to n se ipade pẹlu awọn adari agbegbe lọjọ Ìsẹ́gun nile gomina to wa ni Jos, to jẹ olú-ìlú ipinlẹ Plateau.
Ó wá fi àìdùnnú rẹ̀ hàn lori ọwọ́ tí àwọn ọlọ́pàá, agbófinró àti adarí agbègbè ọ̀hún se mú ìsẹ̀lẹ̀ náà, ní èyí tí ó tún jẹ́ kí ìwà ìpàìyàn náà tún fi lee si ́i ju ti àtẹ̀yìnwá lọ.
Gómìnà tún fi àìdùnnú rẹ̀ hàn sí bí àwọn agbébọn kan se kọlu àgbègbè Ruboi àti Marish ní ìjọba ìbílẹ̀ Bokkos tó wà ní ìpínlẹ̀ náà.
Lásìkò ìsẹ̀lẹ̀ burúkú yìí ènìyàn mẹ́ẹ̀dógún ló pàdánù ẹ̀mí wọn, nígbà tí ènìyàn márùn ún farapa, tí ọ̀pọ̀lọpọ̀ dúkìá àti ilé sì jóná.
Lásìkò ìpàdé ọ̀hún ni Lalong wá ka ìwé òfin sí etí àwọn tó bá tún fẹ́ gbìmọ̀ràn láti dá wàhálà mííràn sílẹ̀.
Ó wá pàsẹ pé kí wọn mú àwọn adarí àgbègbè níbi tí wàhálà náà ti wáyé, títí tí wọn yóò fi mú àwọn afurasí tó lọ́wọ́ nínú wàhálà náà.
Kọmísọ́nà ọlọ́pàá fún ìpínlẹ̀ Plateau, Isaac Akínmóyèdé, jẹ́ ọ̀kan lára àwọn tó wà níbi ìpàdé ọ̀hún.
Ó wá kìlọ̀ fún àwọn adarí àgbègbè ọ̀hún láti máa se gba ìwà ọ̀daràn láàyè ní agbègbè wọn.
Ìpàdé náà wáyé lẹ́yìn ìsẹ̀lẹ̀ tí ó gba ẹ̀mí àwọn ènìyàn mẹ́tàlá ní àgbègbè Kwatas ní ìjọba ìbílẹ̀ Bokkos ní ìpínlẹ̀ Plateau.
Gẹ́gé bí àwọn ọlọ́pàá se sọ pé, àwọn ọ̀daràn daran-daran ló wá se ọsẹ́ ní agbègbè ọ̀hún ní àsálẹ́ ọjọ́ Àìkú.
--- Ìjàḿbà iná ní ọjà Balogun nílùú Eko.
Ìjàḿbà iná ń sẹlẹ lọ́wọ́-lọ́wọ́ ní ọjà Balogun nílùú Eko báyìí,.
Eléyìí wáyé lẹ́yìn ìjàm̀bá iná kan tí ó sẹlẹ̀ ni ọjà Mushin ní ọjọ karun un sẹ́yìn níbi tí àwọn ọlọ́jà ti pàdánù ọ̀kẹ́ àìmọye dúk̀ía wọn.
--- Àwọn agbébọ́n pa ènìyàn mẹ́tàlá ní ìpínlẹ̀ Plateau.
Ààrẹ orílẹ̀ èdè Naijiria , Muhammadu Buhari ti fi àìdùnú rẹ̀ hàn sí bí àwọn agbébọn se pa ènìyàn mẹ́tàlá ní ìpínlẹ̀ Plateau, ààrẹ wá fi dá àwọn ọmọ ìpínlẹ̀ náà lójú pé,gbogbo ìwà ìpànìyàn, ìdígunjalè, ìjínigbé àti àwọn ìwa ọ̀daràn mìíràn kò ní pẹ́ di àfisẹ́yìn tí eégún ń fi asọ.
“Ààrẹ Buhari wá rọ àwọn ènìyàn náà pé “ kò sí ànfààní níbi ẹ̀san, ìkórìíra àti ìwà ipá níbi tí ẹlẹ́yà púpọ̀, ẹlẹ́sìn àti àṣà orísìírìsí  bá wà, gẹ́gẹ́ bí orílẹ̀ èdè Nàíjíríà, tí a wà yíí.
’’ Ààrẹ wá rọ àwọn adarí ẹlẹ́sìn àti adarí agbègbè náà láti rọ àwọn ọ̀dọ́ wọn nípa ìbásepọ̀ àlááfíà.
Ààrẹ Buhari wá bá àwọn ẹbí àti ìjọba ìpínlẹ̀ Plateau kẹ́dùn lórí ìsẹ̀lẹ̀ burúkú ọ̀hún.
--- Nàíjíríà àti Netherland yóò fọwọ́sowọ́pọ̀ lórí ètọ ẹ̀kọ́.
Ìjọba orílẹ̀ èdè Nàíjíríà àti Netherlands ti fohùnsọ̀kan láti fọwọ́sowọ́pọ̀ lórí ètọ ẹ̀kọ́, kí ìbásepọ̀ orílẹ̀ èdè méjéèjì náà tún le fẹsẹ̀ múlẹ̀ síi.
Akọ̀wé ìjọba àjọ tó ń mójútó ètò ẹ̀kọ́, Sonny Echono, ló sọ̀rọ̀ nílùú Àbújá, lásìkò tí ikọ̀ ilé-ẹ̀kọ́ orílẹ̀ èdè Netherlands Institute of International Relations Clingendael, tí ọ̀gbẹ́ni Monika Sie Dhian Ho, jẹ́ adarí rẹ̀, yọjú síí.
Akọ̀wé ìjọba fún àjọ ọ̀hún ní orílẹ̀ èdè Nàíjíríà yóò jẹ́ ànfààní púpọ̀ nípa ìfọwọ́sowọ́pọ̀ náà.
Gẹ́gẹ́ bí akọ̀wé náà se sọ ó ní, “Orísìírísìí ọ̀nà nípa ètò ẹ̀kọ́ ló nílò ìrànwọ́ láti ọ̀dọ̀ àwọn olókoòwò láti ilẹ̀ òkèèrè".
Sonny Echono sọ pé ìjọba orílẹ̀ èdè Nàíjíríà ti ṣetán láti bá àwọn tó bá nífẹ̀ẹ́ sí ètò okòowó lórí ẹ̀kọ́ lórílẹ̀ èdè yìí ṣe.
Echono tún wá rọ ìjọba orílẹ̀ Dutch láti tún fọwọ́sowọ́pọ̀ pẹ̀lú ìjọba orílẹ̀ èdè Nàíjíríà lórí ètò ọ̀gbìn, ìròyìn àti ị̀mọ̀ ẹ̀rọ àti ètò ẹ̀kọ́ nípa isẹ́ ọwọ́.
Sáájú èyí ni, olùdarí ilé -ẹ̀kọ́ ọ̀hún, Monika Sie Dhian wá sọ pé ìjọba orílẹ̀ Dutch, ló rán àwọn wá sí orílẹ̀ èdè Nàíjíríà láti wá béèrè ọ̀nà tí ìjọba ọ̀hún yóò fi leè fọwọ́sowọ́pọ̀ pẹ̀lú ìjọba orílẹ̀ èdè Nàíjíríà.
--- Ilé ìgbìmọ̀ asòfin yóò sàgbéyẹ̀wò ètò ààbò, òfin epo rọ̀bì àti ìdìbò.
Ilé ìgbìmọ̀ asòfin lórilẹ̀ èdè Nàíjíríà ti se ìpinnu fún ọdún 2020, láti mójútó ètò ààbò, òfin fún epo rọ̀bì àti àtúnse òfin lórí ètò ìdìbò, ní kété tí wọ́n bá ti wọlé lọ́jọ́ Ìsẹ́gun.
Abẹnugan ilé ìgbìmọ̀ asòfin, Ahmad Lawan ní òhun wòye bí ẹsẹ̀ ètò ààbò lórílẹ̀ èdè yìí se ń se sége-sège bí ẹsẹ̀ télọ̀ jẹ́ ojúse gbogbo wọn yálà, ìjọba àpapọ̀, ilé ìgbìmọ̀ asòfin àti gbogbo àwọn ìpele ìjọba tí ó wà, ìjọba ìpínlẹ̀ àti ìjọba ìbílẹ̀ ní láti mójútó.
Ó tẹ̀síwájú pé, nígbà tí ilé ìgbìmọ̀ asòfin bá wọlé lọ́jọ́ Ìsẹ́gun ọjọ́ kejìdínlọ́gbọ̀n, Ọdún 2020 wọn yóò tún sún ìjokòó ọ̀hún síwájú di ọjọ́Rú ni ìbámu pẹ̀lú ìlànà wọn láti bu ọlá fún ọ̀kan nínú wọn tí ó jẹ́ Ọlọ́run nipé lásìkò àjọ̀dún kérésìmesì ní Dubai, ìyẹn olóògbé Muhammadu Gawo, tó ń sojú fún Garki/Babura ní ìpínlẹ̀ Jigawa.
--- Ìjọba ìpínlẹ̀ Cross River ń fẹ́ àtìlẹ́yìn fún ìbùdó omi òkun.
Ìjọba ìpínlẹ̀ Cross River ti rọ ìjọba àpapọ̀ láti sàtìlẹyìn fún ojú ọ̀nà márosẹ̀ àti ìbùdó omi òkun tó wà ní Bakasi tí ìpínlẹ̀ náà ti dawọ́lé.
Gómìnà ìpínlẹ̀ ọ̀hún, ọ̀jọ̀gbọ́n Ben Ayádé lọ bẹ̀bẹ̀ yìí lọ́jọ́ Ajé, nílé ààrẹ tó wà nílùú Àbújá, lẹ́yìn ìpàdé tí ó se pẹ̀lú ààrẹ Muhammadu Buhari.
Gómìnà náà sọ pé isẹ́ àkànṣe méjì ní ìjọba òhun tí gùnlé, ní èyí tí ó se pàtàkì sí ìpínlẹ̀ Cross River àti orílẹ̀ èdè Nàíjíríà.
Ó ní: “Mo gbóróyìn fún ààrẹ Buhari fún ètò ìrànlọ́wọ́ rẹ̀ sí gbogbo ọmọ orílẹ̀ èdè Nàíjíríà àti pàápàá jùlọ fún ìpínlẹ̀ Cross River.
Síbẹ̀síbẹ̀ ìjíròrò wa kìí se lórí ìgbàgbọ́ tí a ní nínú ìsèjọba yìí nìkan sùgbọ́n a tún jíròrò nípa ohun tí ó ju epo rọ̀bì lọ.
Gómìnà Ayade wá fọkàn gbogbo àwọn ́ọmọ ìpínlẹ̀ Rivers balẹ̀ pé, òun yóò túbọ̀ máa tẹpẹlẹ mọ́ àwọn isẹ́ àkànse tí àwọn ènìyàn yóò máa jẹ ìgbádùn rẹ̀.
Ó tẹ̀síwájú pé ìjọba ìpínlẹ̀ náà tí pinnu láti fún ẹgbẹ̀rún méjì àwọn ọ̀dọ́ ní isẹ́ nípa ètò ìdàgbàsókè ohun ọ̀gbìn.
Gómìnà tún sọ pé ààrẹ Buhari kò ní pẹ́ wá sí ìpínlẹ̀ náà láti wá se ìfilọ́lẹ̀ àwọn ètò ìrónilágbára fún àwọn ọ̀dọ́ bí i ‘ètò G-Money ’.
--- Ilé-isẹ́ ogun òfurufú ti dáná sun ibùdó ikọ̀ ọlọ̀tẹ̀ (ISWAP) ní ìpínlẹ̀ Borno.
Ilé-isẹ́ ikọ̀ ọmọ ogun òfurufú (Nigerian Air Force NAF) ti dáná sun ibùdó ikọ̀ ọlọ̀tẹ̀, Islamic State of West Africa Province, (ISWAP) tó wà ní Gashigar ní ìpínlẹ̀ Borno.
Ilé-isẹ́ NAF sọ pé wọn tún se ìkọ̀lù sí ibi tí àwọn ikọ̀ ọlọ̀tẹ̀  ń sá pamọ́ sí ní àwọn agbègbè  Tumbun Rego tó wà ní  Lake Chad àti  Bula Bello ní agbègbè igbó Sambisa ní ìpínlẹ̀ Borno.
Air Commodore Ìbíkúnlé Dáramólá, NAF tó jẹ́ adarí ẹka ìbára-ẹni-sepọ̀ àti ìròyìn ló sọ̀rọ̀ yìí nílùú Àbújá láti sọ nípa ìkọlù orí afẹ́fẹ́ ti ikọ̀ ọmọ ogun òfurufú, Air Task Force (ATF) of Operation LAFIYA DOLE se láti fi dáná sun ikọ̀ ọlọ̀tẹ̀.
--- Ìjọba àpapọ̀ kò nilò láti ya owó nílẹ̀ òkèèrè – SGF.
Akọ̀wé àgbà fún ìjọba àpapọ̀ lórílẹ̀ èdè Naijiria, Boss Mustapha ti ní ti ìjọba bá leè máa rí owó nípa sísan owó –orí, wọn kò nílò láti tún yá owó mọ́.
Boss Mustapha sọ̀rọ̀ yìí ni ọ́fíìsì rẹ̀ lásìkò tí alága ilé-isẹ́ tó ń mójútó ètò bí owó se ń wọlé lórílẹ̀ èdè Nàíjíríà (FIRS), Mohammed M. Nami se ẹ́ -kááre, ẹ -ǹ- lẹ́- níbẹ̀ -yẹn sii.
Boss Mustapha tẹ̀síwájú pé ìjọba àpapọ̀ nílò gbogbo owó láti leè jẹ́ kí ó se ojú rẹ̀.
Ó wá kí alága àti ìgbìmọ̀ rẹ̀ kú orí –ire fún ipò tuntun wọn.
--- Ààrẹ Buhari pàsẹ láti kọlu jàǹdùkú,ọ̀daràn àti olè lórí afẹ́fẹ́ ní ìpínlẹ̀ Niger.
Ààrẹ Muhammadu Buhari ti pàsẹ pé kí àwọn ọmọ ogun orí òfurufú bẹ̀rẹ̀ ìkọlù orí afẹ́fẹ́ láti gbógun ti gbogbo àwọn jàǹdùkú,ọ̀daràn àti olè tí wọ́n ń lo inú igbó láti se isẹ́ ibi wọn ní àwọn ìpínlẹ̀ Kaduna, Niger ati Zamfara Ààrẹ ti rí ìdánilójú pé bí eruku ojú ọjọ́ ṣe ń kúrò lójú òfurufú, àwọn ikọ̀ ọmọ ogun orí afẹ́fẹ́ yóò bẹ̀rẹ̀ lọ́sẹ̀ yìí láti maa ṣe ikọlu si gbogbo ibi ti àwọn ọ̀daràn daran-daran máa n sa pamọ́ sí láti se àwọn ènìyàn ní ìjàm̀bá pàápàá jùlọ ni agbègbè Dogon Gona ni ipinlẹ Niger,tó jẹ́ ààrin gbùngbùn orílẹ̀ èdè Nàíjíríà.
Ààrẹ Buhari wá sàpèjúwe àwọn ìkọlù tó ń wáyé ní agbègbè ọ̀hún, ní èyí tí ọ̀pọ̀lọpọ̀ àwọn ènìyàn ti pàdánù ẹ̀mí wọn bí “òfò fún orílẹ̀ èdè yìí.
"Ní ìbámu ìlànà yìí, ilé-isẹ́ ọmọ ogun òfurufú àti agbófinró orílẹ̀ èdè Nàíjíríà ti setán láti bẹ̀rẹ̀ iṣẹ́ ní pẹrẹu láti ṣe ìkọlù sí àwọn ọ̀daràn nílùú Minna, ní ìpínlẹ̀ Niger láti pèsè ìrànwọ́ fún ikọ̀ ọmọ ogun òfurufú.
Ààrẹ Buhari wá bá ìjọba ìpínlẹ̀ Niger àti àwọn ọmọ ìpínlẹ̀ Niger kẹ́dùn lórí ìkọlù àti òfò ẹ̀mí tó sẹlẹ̀ ní ìpínlẹ̀ náà.
Ààrẹ wá fi dá àwọn tó farapa níbi ìsẹ̀lẹ̀ náà lójú pé orílẹ̀ èdè Nàíjíríà kò ní gbàgbé wọn.
--- India yóò ran Nàíjíríà lọ́wọ́ nípa ètò ajé, okòòwò, ààbò,ẹ̀kọ́.
Orílẹ̀ èdè India ti sọ pé òhun setán láti túbọ̀ fọwọ́sowọ́pọ̀ pẹ̀lú orílẹ̀ èdè Nàíjíríà nípa ètò ajé, okòòwò, ààbò, ẹ̀kọ́, ọkọ̀ òfurufú àti ètò ìgbafẹ́ nípa ìlera fún àǹfààní orílẹ̀ èdè méjéèjì.
Asojú orílẹ̀ èdè Inidia ní Nàíjíríà, Arákùnrin Abhay Thakur sọ̀rọ̀ yìí lásìkò tí orílẹ̀ èdè ọ̀hún ń se ayẹyẹ àádọ́rin ọdún tí wọń gba òmìnira àti ọgọ́ta ọdún tí orílẹ̀ èdè méjèèjì náà ń bá ara wọn se papọ̀, ní èyí tó wáyé nílùú Àbújá, lórílẹ̀ èdè Nàíjíríà.
Abhay Thakur sàlàyé pé “India jẹ́ alábàáṣepọ̀ nínú ètò ìṣòwò tí ó tóbi jùlọ pẹ̀lú orílẹ̀ èdè Nàíjíríà, àti Nàíjíríà náà sì jẹ́ alábàáṣepọ̀ tí ó tóbi jùlọ lórílẹ̀ èdè India ní Afirika.
Àwọn pàṣípààrọ̀ lórí ètò okoòwò láàrin orílẹ̀ méjèèjì ọ̀hún ti gòkè àgbà láàrin oṣù mẹ́jọ àkọ́kọ́ lọ́dún 2019-20.
Orílẹ̀ èdè India ti pèsè ètò ìrànlọ́wọ́ fún Nàíjíríà nípa gbígbógun ti ikọ̀ ọlọ̀tẹ̀ Boko Haram.
" Mínísítà ìpínlẹ̀ fún ọ̀rọ̀ òkèèrè lórílẹ̀ èdè Nàíjíríà, Zubairu Dada, náà tẹpẹlẹ mọ́ ìfọwọ́sowọ́pọ̀ orílẹ̀ èdè Nàíjíríà pẹ̀lú India lọ́nà tí ìbásepọ̀ àwọn orílẹ̀ méjèèjì náà yóò se tún leè tẹ̀síwájú sii:
Zubairu sọ pé “ Bí orílẹ̀ èdè Nàíjíríà àti India se ń se ayẹyẹ ọgọ́ta ọdún lórí ìbásepọ̀ wọn, tí Inidia náà sì ń se ayẹyẹ àádọ́rin ọdún tí wọn ti gba òmìnira, Nàíjíríà yóò tẹpẹlẹ mọ́ ìfọwọ́sowọ́pọ̀ pẹ̀lú India lọ́nà tí ìbásepọ̀ àwọn orílẹ̀ méjèèjì náà yóò se tún leè tẹ̀síwájú síi:"
Láti  osù kọkànlá, ọdún 1958 ni orílẹ̀ èdè India àti Nàíjíríà  ti ń bá ara wọn se papọ̀.
--- Àwọn àáfà gbàdúrà fún àlàáfíà orílẹ̀ èdè Nàíjíríà.
Àpèjọ àdúrà náà wáyé lásìkò ìgbéyàwó àbúrò ààrẹ Muhammadu Buhari, Hajiya Hadiza Lawal àti Muhammad Tukur Ibrahim, tí ó wáyé ní Mọsalasi ìlú Àbújá, ní èyí tí ààrẹ Muhammadu Buhari náà wà níbẹ̀.
Ààrẹ Buhari lo àsìkò ayẹyẹ náà láti gbàdúrà fún tọkọ-taya, bákan náà ni àwọn àáfà lo ànfààní náà láti gba ọ̀pọ̀lọpọ̀ àdúrà fún ètò àlàáfíà, ìdúrósinsin àti ìdàgbàsókè orílẹ̀ èdè Nàíjíríà.
Lára àwọn tó wà níbi ìgbéyàwó ọ̀hún tí wọn sojú ẹbí ààrẹ níbi ìgbéyàwó náà ni Mínísítà ìlú Àbújá, Muhammed Bello pẹ̀lú Dan Madamin Daura àti Alhaji Musa Haro.
--- Nàíjíríà ti fẹnukò pẹ̀lú Marco láti dá àwọn ẹlẹ́wọ̀n padà sílé.
Ààrẹ orílẹ̀ èdè Nàíjíríà Muhammadu Buhari ti fẹnukò pẹ̀lú ìjọba orílẹ̀ èdè Republic of China láti da àwọn ọmọ orílẹ̀ èdè Nàíjíríà sùgbọ́n tí wọ́n wà lọ́gbà ẹ̀wọ̀n lórílẹ̀ èdè China padà sí orílẹ̀ èdè Nàíjíríà.
Ìpinnu yìí wá lára ohun tí ìgbìmọ̀ ìjọba àpapọ̀ fẹnukò lé lórí ní ọjọ́ kínní, oṣù kejì, ọdún, 2018, ìgbìmọ̀ Ìjoba pàsẹ fún àdájọ́ orílẹ̀ èdè Nàíjíríà tí ó tún jẹ́ mínísítà fún ètò ìdájọ́, Abubakar Malami láti se ìwé àdéhùn tí ààrẹ yóò bọwọ́lù.
Olùràlọ́wọ́ ààrẹ fún ìròyìn àti ìkéde, Fémi Adésínà ti fi tó àwọn oníròyìn létí pé ààrẹ ti bọwọ́lu ìwé àdéhùn náà.
--- Àjọ EFCC yóò mu ́àwọn tó bá lọ́wọ́ nínú ìwà ìbàjẹ̀ padà sórílẹ̀ Nàíjíríà- Magu.
Àjọ tó ń gbógun ti síse owó ìlú kúmọ-kúmọ lórílẹ̀ èdè Nàíjíríà, the Economic and Financial Crimes Commission(EFCC), ti ní gbogbo àwọn ènìyàn jàǹkàn-jàǹkàn tó bá lọ́wọ́ nínú ìwà ìbàjẹ́ sùgbọ́n tí wọ́n sálọ sókè òkun, ni àwọn yóò mú wá padà sórílẹ̀ èdè Nàíjíríà  láti wá jẹ́jọ́.
Adelé àjọ EFCC, ọ̀gbẹ́ni Ibrahim Magu sọ̀rọ̀ yìí lọ́jọ́ Ìṣẹ́gun nílùú Ìlọrin, ní ìpínlẹ̀ Kwara pẹ̀lú àwọn akọ̀ròyìn.
Magun tún ṣàlàyé pé àjọ náà àti ẹgbẹ́ àwọn àgùnbánirọ̀ yóò ṣe ìkéde ìfẹ̀hónúhàn nípa ewu tó wà níbi ìwà ìbàjẹ́ káàkiri orílẹ̀ èdè Nàíjíríà lọ́jọ́ kẹrìnlá osù kejì ọdún.
Magun tún tẹ̀síwájú pé gbogbo ẹ̀sùn nípa ìwà ìbàjẹ́ tí àjọ náà gùnlé ni wọn yóò ri i pé wọn yanjú rẹ̀, tí àwọn afuarasí ọ̀hún yóò fojú balé ẹjọ́, ní kété tí wọn bá ti parí ìwádìí wọn.
Magu ní kìí se pé àwọn dá ọfíísì àjọ EFCC sílẹ̀ ní Ìlọrin láti máa mú àwọn aláìsẹ̀.
Ó wá rọ́ àwọn akọ̀ròyìn láti fọwọ́sowọ́pọ̀ pẹ̀lú àjọ náà kí wọn leè se àseyọrí.
--- Ilé -ẹjọ́ gíga da Simon Lalong láre gẹ́gẹ́ bi gómìnà ìpínlẹ̀ Plateau.
Ilé -ẹjọ́ gíga tó wà ní ìlú Àbújá, orílẹ̀ èdè Nàíjíria ti fòntẹ̀ lu Simon Lalong gẹ́gẹ́ bíi gómìnà ìpínlẹ̀ Plateau tí wọ́n dìbò yàn.
Ilé -ẹjọ́ gíga ọ̀hún ní wọn dá ẹjọ́ Jeremiah Useni tí ó jẹ́ olùdíje fún ipò gómìnà lábẹ́ ẹgbẹ̀ òsèlú Peoples Democratic Party (PDP) tí ó gbé wá sílé ẹjọ́ ọ̀hún nù, pé kò fẹsẹ̀ múlẹ̀ láti tako ìbò tó gbé Simon Lalong wọlè gẹ́gẹ́ bíi gómìnà ìpínlè ọ̀hún.
Nínú ẹjọ́ tí adájọ́ Adamu Galinje dá ni ó ti sọ pé olùfẹ̀sùnkàn náà kò ní ẹ̀rí tó leè fi òtítọ́ ẹ̀sùn rẹ̀ múlẹ̀.
---Ilé ẹjọ́ gíga da ẹjọ́ kòtémilọ́rùn tí́ wọn pè tako àṣeyọrí Tambuwal’s gẹ́gẹ́ bíi gómìnà ìpínlẹ̀ sokoto
Aminu Tambuwal olùdíje fún ipò gómìnà láti inú ẹgbẹ́ alábùradà (PDP) ní ilé ẹjọ́ gíga ti gbà gẹ́gẹ́ bíi ẹni tó jáwé olúborí nínú ìdìbò gómìnà ti ọdùn 2019
Nínú ìdájọ́ tí adájọ́ Abba-Aji kà sóde, Adájọ́ náà dá ẹjọ́ kòtẹ́milọ́rùn ti ẹgbẹ́ òṣèlú olóṣùṣùọwọ̀ (APC) àti olùdíje fún ẹgbẹ́ náà Ahmad Aliyu pè dànù látàrí pé ẹjọ́ náà kòmúnádóko tó.
Ní ọjọ́ kejìlélógún osù kọkànlá ọdún 2019 àwọn ìgbìmọ̀ ẹlẹ́nu márùn ún ilé ẹjọ́ kòtẹ́milọ́rùn, tí Adájọ́ Usaini Murkhtar ṣe aládarí wọn da ẹjọ́ náà sígbó.
Ilé ẹjọ́ kòtẹ́milọ́rùn náà sọ pé olùpẹ̀jọ́ náà kòní ẹ̀rí tó múnádóko láti fi yíí àwọn adájọ́ náà lọ́kàn padà ìdí nìyí tí wọn fi da ẹjọ́ náà sígbó.
--- Ilé -ẹjọ́ gíga da Abdullahi Ganduje láre gẹ́gẹ́ bi gómìnà ìpínlẹ̀ Kano.
Ilé -ẹjọ́ gíga lorílẹ̀ èdè Nàíjíríà ti fòntẹ̀ lu Abdullahi Ganduje gẹ́gẹ́ bi gómìnà ìpínlẹ̀ Kano tí wọ́n dìbò yàn.
Ilé -ẹjọ́ gíga ọ̀hún ni wọ́n dá ẹjọ́ tí Abba Yusuf tó jẹ́ olùdíje fún ipò gómìnà lábẹ́ ẹgbẹ́ òsèlú Peoples Democratic Party gbé wá sílé ẹjọ́ ọ̀hún ni pé kò fẹsẹ̀ múlẹ̀.
--- Ẹ jẹ́ onítara àti ọmọ orílẹ̀ èdè Nàíjíríà rere: Lai Mohammed.
Mínísítà fún ìròyìn àti àsà, Alh. Lai Mohammed ti rọ gbogbo àwọn ọmọ orílẹ̀ èdè Nàíjíríà láti jẹ olùfọkànsìn àti onítara, kí orílẹ̀ èdè leè ní ìdàgbàsókè tó ní ìtumọ̀.
Mínísítà pe ìpè yìí lọ́jọ́ Àbámẹ́ta pẹ̀lú àwọn akọ̀ròyìn lásìkò ètò ìgbéyàwó tó wáyé ní ilé-isẹ́ àwọn ọmọ ológun orí afẹ́fẹ́, nílé ìjọ́sìn protestant tó wà nílùú Èkó.
Ó ní ìyípadà tí àwọn ọmọ orílẹ̀ èdè Nàíjíríà ń fẹ́ láti ọ̀dọ̀ ìjọba gbọdọ̀ bẹ̀rẹ̀ láti ilé ẹnìkọ̀ọ̀kan.
Mínísítà tún tẹ̀síwájú pé “A mọ̀ rírì ohun tí àwọn ọmọ orílẹ̀ èdè Nàíjíríà ń fẹ́, ìjọba kò sì ní káàrẹ́ láti mú gbogbo ìlérí tí ó se sẹ́, páàpáà jùlọ nípa ètò ọrọ̀ ajé àti láti pèsè isẹ́ lọ́pọ̀ janturu.
“Gbogbo ènìyàn gbọdọ̀ mọ ojúse rẹ̀ láti jẹ onítara àti láti máa dáwọ́le ohun tí ó le dá wàhálà sílẹ̀ láàrin ara wa tàbí sí ìjọba.
--- Ìdàgbàsókè ti dé bá orílẹ̀ èdè Nàíjíríà láti bí ogún ọdún sẹ́yìn- Lawan.
Abẹnugan ilé ìgbìmọ̀ asòfin orílẹ̀ èdè Nàíjíríà, Ahmad Lawan sọ pé ìyàtọ̀ ńlá àti ìdàgbàsókè ló ti dé bá orílẹ̀ èdè Nàíjíríà láti bí ogún sẹ́yìn , lẹ́yìn tí orílẹ̀ èdè Nàíjíríà ti padà sí ìjọba tiwa-n-tiwa lọ́dún 1999.
Asòfin Ahmad Lawan sọ̀rọ̀ yìí nínú ìwé apilẹ̀kọ rẹ̀ níbi ìdánilẹ́kọ̀ọ́ ìkẹtàdínlógún ti ilé –isẹ́ akọ̀rọ̀yìn Daily Trust Dialogue se àgbékalẹ̀ rẹ̀, tí wọn pe àkòrí rẹ̀ ní “Ogún ọdún ìjọba tiwa-n-tiwa lorílẹ̀ édé Nàíjíríà: Agbára, Aláìlágbára àti  àwọn ànfààní rẹ̀ ", tí ó wáyé nílùú Àbújá lọ́jọ́BỌ̀.
Aliyu Sabi Abdullahi, tí ó jẹ́ igbákejì alámòjútó ètò, nílé ìgbìmọ̀ asòfin ló sojú abẹnugan ilé ìgbìmọ̀ asòfin, Lawan, tí ó jẹ́ àlejò pàtàkì níbi ayẹyẹ ọ̀hún.
Abẹnugan ilé ìgbìmọ̀ asòfin tún tẹpẹlẹ mọ́ àwọn ìgbésẹ̀ tí ilé ìgbìmọ̀ asòfin ti gbé láti mú ìdàgbàsókè bá ètò ọ̀rọ̀ ajé orílẹ̀ èdè Nàíjíríà.
Ó ní ilé ìgbìmọ̀ asòfin ti se ọ̀pọ̀lọpọ̀ òfin, ní èyí tí ó ti jẹ́ kí owó tó ń wọlé sí àpò òsùwọ̀n orílẹ̀ èdè yìí tún pọ̀ síi.
Lára àwọn ènìyàn pàtàkì tó wà níbi ayẹyẹ ọ̀hún ni igbákejì ààrẹ orílẹ̀ èdè Nàíjíríà tẹ́lẹ̀rí, Mohammed Namadi Sambo, tí ó jẹ́ alága ayẹyẹ náà; Gómìnà ìpínlẹ̀ Èkìtì àti alága àwọn gómìnà lórílẹ̀ èdè Nàíjíríà, Káyòdé Fáyemí, àti alága ẹgbẹ́ òsèlú All Progressive Congress (APC) tẹ́lẹ̀rí, olóyè John Oyegun.
--- Ìpínlẹ̀ Nasarawa ti ń jẹ̀gbádùn ètò ààbò tó péye – Abdullahi Sule.
Gómìnà ìpínlẹ̀ Nasarawa, Abdullahi Sule ti sọ pé ètò ààbò ti fẹsẹ̀ múlẹ̀ si ní ìpínlẹ̀ ọ̀hún, nípa ìgbésẹ̀ tí wọ́n gbé láti gbógun ti ìwà ọ̀daràn.
Ó sọ̀rọ̀ yìí lásìkò tó ń bá àwọn akọ̀ròyìn ilé akéde sọ̀rọ̀ nílùú Àbújá lẹ́yìn ìpàdé tí ó se pẹ̀lú ààrẹ Muhammadu Buhari.
Ó ní: “Gẹ́gẹ́ bí ọ̀kan lára ọmọ ẹgbẹ́ òsèlú APC, tí mo sì tún jẹ́ gómìnà tó ń sojú ẹgbẹ́ náà, mo wá láti rí adarí ẹgbẹ́ wa, ààrẹ Buhari láti sọ nípa bí ìpínlẹ̀ míì, tí ó ní ànfààní láti súnmọ́ ìlú Àbújá se ń lọ síi, ìyẹn Nasarawa.
Mo ní ànfààní láti sọ fún ààrẹ Buhari nípa bí ìpínlẹ̀ Nasarawa se ń lọ, bí i ètò ààbò àti ìdàgbàsókè tí ó ti dé bá ìpínlẹ̀ Nasarawa ‘’
Gómìnà Sule ní òun wá rí ààrẹ Buhari láti wá dúpẹ́ lọ́wọ́ rẹ̀ fún bí ó ṣe dá ilé-ẹkọ́ àwọn ọlọ́pàá sílẹ̀ ní ìpínlẹ̀ ọ̀hún.
--- Ààrẹ Buhari yan Kingsley Obiora gẹ́gẹ́ bi igbákejì gómìnà CBN.
Ààrẹ orílẹ̀ èdè Nàíjíríà, Muhammadu Buhari ti forúkọ Kingsley Isitua Obiora ránsẹ́ sí ilé ìgbìmọ̀ asòfin àgbà gẹ́gẹ́ bí igbákejì gómìnà fún ilé-ìfowópamọ́ ti ìjọba àpapọ̀ (CBN).
Nínú ìwé tí ààrẹ Buhari fi ránsẹ́ sí abẹnugan ilé ìgbìmọ́ asòfin, Ahmad Lawan, láti yan Kingsley Isitua Obiora gẹ́gẹ́ bí igbákejì gómìnà fún ilé-ìfowópamọ́ ti ìjọba àpapọ̀ (CBN) wà ní ìbámu pẹ̀lú òfin 8(1) (2) tí ó dá banki CBN sílẹ̀ (Establishment) Act 2007.
Ọ̀mọ̀wé Obiora, ni yóò dípò Joseph Nnanna, tí ó fẹ̀yìntì ní ọjọ́ kejì, osú kejí, ọdún 2020.
Ọ̀mọ̀wé Obiora gba oyè Bachelor’s degree nínú ìmọ̀ ètò ìnáwó (Economics) àti ìsirò láti fásitì Benin, ó tún ní ìmọ̀ ìjìnlẹ̀ nínú ètò ìnáwó (Masters in Economics) láti Fásitì ìlú Ìbàdàn, ó tún gba oyè ọ̀mọ̀wé nínú Monetary and International Economics, láti fásitì ìlú Ìbàdàn.
Ọ̀mọ̀wé Obioraje jé ọ̀kan lára àwọn adarí nílé ìfowópamọ́ àgbáyé International Monetary Fund (IMF) ni Washington DC, lórílẹ̀ èdè United States of America (USA).
--- Ìdásilẹ̀ Àmọ́tẹ́kùn lòdì sí òfin orílẹ̀-èdè Nàíjiríà ọdún 1999 – Malami.
Ìjọba orilẹ̀-èdè Naijiria ti ní ikọ̀ elétò ààbò tuntun ti àwọn gómìnà ẹkùn Gúsù orílẹ̀-èdè Nàíjiríà dá sílẹ̀ iyẹn, Àmọ̀tẹ́kùn lòdì sí òfin orílẹ̀-èdè Nàíjiríà.
Nínú àtẹ̀jáde kàn tí olùbádámọ̀ràn pàtàkì lóri ìròyìn àti ìbára -ẹni sepọ̀, Umar Gwandu sọ pé, Àmọ̀tẹ́kùn dídásílẹ̀ ẹgbẹ́ kìí ṣe èyi to ba òfin orílẹ̀-èdè Nàíjiríà mu.
Agbẹjọ́rò àgbà fún ìjọba àpapọ̀ Abubakar Malami (SAN) sàlàyé pé, ọ̀rọ̀ ààbò jẹ ojúṣe ìjọba àpapọ níkàn ni.
Àtẹjáde náà ka bayìí pé " ìwé òfin orílẹ̀-èdè Nàíjíríà ti ọdún 1999 ti fi idí rẹ̀ múlẹ̀ pé, ọmọ–ogun orí-ilẹ̀, ọmọ–ogun ojú omi, àti ọmọ–ogun ojú ofurufu, ọlọpàá àti àwọn to farapẹ́ nìkàn ló wà fún ètò ààbò Nàíjíríà àti pé ìjọba àpapọ̀ nìkan ni òfin gbáà láàyè láti ṣe ìdásílẹ̀ wọn.
"Nítorí ìdí èyí kò si Gómìnà yálà ẹyọ kan tàbi lápapọ̀ to ni ẹ̀tọ tàbi agbára láti ṣe ìdásílẹ̀ ilé iṣẹ́ tàbí àjọ kankan to níṣe pẹ̀lú èètò ààbo.
--- Ilé -ẹjọ́ gíga orílẹ̀ èdè Nàíjíríà yọ gómínà Imo, Emeka Ihedioha.
Ilé-ẹjọ́ gíga lórílẹ̀ èdè Nàíjíríà ti ní kí wọ́n yọ gómínà ìpínlẹ̀ Imo , Emeka Ihedioha, kí àjọ elétò ìdìbò sí kéde Hope Uzodinma  olùdíje fún ipò gómìnà lábẹ́ ẹgbẹ́  òṣèlú, All Progressive Party (APC) gẹ́gẹ́ bí gómìnà tuntun fún ìpínlẹ̀ náà.
Nínú ẹjọ́ tí ìgbìmọ̀ ẹlẹ́nu méje tí adájọ́ àgbà lórílẹ̀ èdè Nàíjíríà, Tanko Muhammed darí rẹ̀, ni adájọ́, Kudirat Kekere-Ekun pàsẹ fún àjọ elétò ìdìbò orílẹ̀ èdè Nàíjíríà, Independent Electoral Commission (INEC) láti gba ìwé ẹri gẹ́gẹ́ bí gómìnà ìpínlẹ̀ Imo lọ́wọ́ Ihedioha kí wọń sì fún Uzodinma gẹ́gẹ́ bí gómìnà tuntun fun ìpínlẹ̀ náà.
--- Ìdájọ́ ètò ìdìbò ìpínlẹ̀ Kano: Adájọ́ ilé-ẹjọ́ gíga subú lu àìsàn lójijì.
Ilé-ẹjọ́ gíga tó wà nílùú Àbújá, ti sún ìdájọ́ lórí ètò ìdìbò gómìnà ìpínlẹ̀ Kano 2019 síwájú, nítorí ọ̀kan lára adájọ́ méje tó wà nílé-ẹjọ́ náà subú lu àìsàn lójijì lásíkò ti ẹjọ́ ń lọ lọ́wọ́.
Adájọ́ àgbà fún ilé-ẹjọ́ gíga náà, Tanko Mohammad, ló kéde yìí lẹ́yìn tí agbẹjọ́rò fún Abbah Yusuf tó jẹ́ ọmọ ẹgbẹ́, peoples Democratic party, Gboyega Awomolo rọ ilé-ẹjọ́ náà láti dá ẹjọ́ ọ̀hún.
Tanko Mohammad ní ilé-ẹjọ́ nílò láti sún ẹjọ́ náà síwájú di ojó kerìnlá, osù kínní, odún 2020.
--- Ìrántí àwọn ológun: Osinbajo gbósùbà fún àwọn tó fẹ̀mí wọn lélẹ̀.
Igbákejì ààrẹ orílẹ̀ èdè Nàíjíríà, ọ̀jọ̀gbọ́n Yemí Òsínbàjò ní oriĺẹ̀ èdè Nàíjíríà jẹ oriĺẹ̀ èdè tó ní ẹ̀yà, àsà àti èdè orísirísi, nítorí ipa tí àwọn akínkanjú kan tó fi ara wọn se ìrúbọ nígbà kan sẹ́yìn àti níbàyìí ti kó.
Igbákejì ààrẹ sọ̀rọ̀ yìí níbi ìsìn ayẹyẹ àyájọ́ ọdún fún àwọn ológun tó subú lójú ogun ti ọdún 2020, ní èyí tí ó wáyé nílé-ìjọ́sìn, National Christian Centre, tó wà nílùú Àbújá.
Igbákejì ààrẹ tún sọ pé, ààrẹ Muhammadu Buhari kò ní káàrẹ́ láti túbọ́ máa mójútó ìgbáyé-gbádùn ilé-isẹ́ ológun.
Nínú ìwásù tí àkòrí rẹ́ jẹ́ “Ìpè láti sìn" tí oníwàásù ìjọ Church of Christ in Nations (COCIN) Reverend Dr. Dachollom Chumang Datiri sọ pé ọlọ́run pe gbogbo wa lá́ti wa sìn òun àti àwọn ènìyàn.
Adarí ilé-isẹ́ ológun fún ètò ààbò lórílẹ̀ èdè Nàíjíríà, ọ̀gágun Gabriel Olanisakin, ni ó ka ẹ̀kọ́ kíkà àkọ́kọ́ láti Genesis 3-1-19, nígbà tí igbákejì abẹnugan ilé ìgbìmọ̀ asòfin àgbà fún ọmọ ẹgbẹ́ tó kéré jùlọ, Peter Okpatasai, ka ẹ̀kọ́ kejì láti inú, John 1:1-19.
Alága ètò náà, arábìnrin, Olu Mustapha wá dúpẹ́ lọ́wọ́ Ọlọ́run àti àwọn ènìyàn pàtàkì tó wà níbi ayẹyẹ náà fún ìdàgbàsókè wọn lórílẹ̀ èdè Nàíjíríà.
--- Ètò ìdájọ́ gómìnà ní ìpínlẹ̀ Sokoto: Ọlọ́pàá pèsè ààbò tó nípọn.
Ilé-isẹ́ ọlọ́pàá tó wà ní ìpínlẹ̀ Sokoto, ti ní ọlọ́pàá tí kò dín ní ẹgbẹ̀rún kan, mọ́ èyí tí kò wọsọ ni àwọn ti pín káàkiri gbogbo orígun ìpínlẹ̀ Sokoto.
Láti mójútó ìdájọ́ tí ilé-ẹjọ́ gíga yóò da lónìí yìí láàrin gómìnà ìpínlẹ̀ náà, Aminu Waziri Tambuwal tó jẹ́ ọmọ ẹgbẹ́ òsèlú, Peoples Democratic Party ( PDP) àti Alhaji Ahmed Aliyu Sokoto , ọmọ ẹgbẹ́ òsèlú, Progressives Congress (APC) láti tako ìdájọ́ ìgbìmọ̀ tó ń se ìtọpipin ètò ìdìbò dá láti fi gbé ìbò tó gbé Aminu Waziri Tambuwal wọlé gẹ́gẹ́ bi gómìnà ìpínlẹ̀ Sokoto.
Kọmísọ́nà ọlọ́pàá fún ìpínlẹ̀ náà, Ibrahim Kaoje, ni Ilé-isẹ́ ọlọ́pàá gbé ìgbésẹ̀ náà láti rí i pé ètò ààbò tó péye wà ní ìpínlẹ̀ náà lásìkò àti lẹ́yìn ìdájọ́ ọ̀hún, tí yóò wáyé lónìí yìí.
--- Àwọn àjòjì ló ń se fàyàwọ́ wọnú orílẹ̀ èdè Nàíjíríà: Emir ti Yashkira.
Emir ti Yashkira, tó wà ní ìjọba ìbílẹ̀ Baruteen ní ìpínlẹ̀ Kwara, ni ààrin gbungbun orílẹ̀ èdè Nàíjíríà, Alhaji Umar Sariki Sabikpasi II, ti ní ohun ti fi tapá –titan sí ìgbésẹ̀ ìjọba àpapọ̀ láti ti ààlà orílẹ̀ èdè yìí pa, ó ní púpọ̀ nínú àwọn ìwà fàyàwọ́ tó ń sẹlẹ̀ lórílẹ̀ èdè yìí ló jẹ́ pé àwọn àjòjì ló ń fàá.̀
Emir sọ̀rọ̀ yìí ní ààfin rẹ̀ lásìkò tí adarí àwọn ikọ̀ tó ń mójútó ààlà orílẹ̀ èdè Comptroller Mohammed Uba Garba wá sí ààfin emir náà fún ìpolongo àti ìlanilọ́yẹ̀ nípa bí ìjọba se ti ààlà orílẹ̀ èdè yìí pa.
Ó tẹ̀síwájú pé orílẹ̀ èdè Nàíjíríà kò leè fọwọ́rọ́ ilé-iṣẹ́ asọ́bodè sẹ́yìn nípa pípa owó sí àpò òsùwọ̀n orílẹ̀ èdè yìí.
Emir náà tún tẹ̀síwájú pé ìgbésẹ̀ tí ìjọba gbé láti ti ààlà orílẹ̀ èdè yìí pa yóò jẹ́ kí ìdàgbàsókè bá ètò ọrọ̀ ajé orílẹ̀ èdè yìí.
Ó wá rọ ìjọba láti gbé ìgbésẹ̀ tó lágbára lórí àwọn ọ̀bàyéjẹ́ tó ń fa aago ètò ọrọ̀ ajé orílẹ̀ èdè yíí sẹ́yìn, kí ìjọba sì tún fi ọwọ́ òfin mú àwọn ilé-isẹ́ tó ń ta epo rọ̀bì ṣùgbọ́n tí wọn kò gba ìwé àsẹ láti bẹ̀rẹ̀ isẹ́ wọn.
--- Gómìnà Nasiru El-Rufai ti ilé –ìtajà afẹ́fẹ́ gáàsì pa..
Gómìnà ìpínlẹ̀ Kaduna, Nasiru El-Rufai ti pàsẹ pé kí ní kíákíá, ní wàrà-sesà ni kí wọn ti ilé –ìtajà afẹ́fẹ́ gáàsì tó wà ní agbègbè ibi tí àwọn ènìyàn kọ́lé wọn sih, pa.
Gómìnà tún wá rọ àwọn olùgbé àgbègbè náà láti máa fi ìròyìn náà tó àwọn alásẹ létí lórí irú ìgbésẹ̀ bẹ́ẹ̀.
Nasiru El-Rufai sọ̀rọ̀ yìí lọ́jọ́ Àbámẹ́ta lásìkò tí ìjàmbá iná kan sẹlẹ̀ ní àgbègbè Sabon Tasha, ní ìpínlẹ̀ Kaduna.
Ó ní ìjọba yóò gbé ilé-iṣẹ́ afẹ́fẹ́ gáàsì náà kúrò lọ sí ibi tí wọn pèsè fún àwọn ilé-isẹ́, Nasiru El-Rufai tún sọ pé“Ó seni láànú pé irú ìsẹ̀lẹ̀ báyìí tún wáyé.
Èyí ti fihàn pé afẹ́fẹ́ gáàsì léwu fún àwọn ènìyàn, ní èyí tí kò yẹ kí irú ilé-ìtajà bẹ́ẹ̀ wà ní àgbègbè tí àwọn ènìyàn ń gbé.
“A o ko wọn kúrò níbi tí wọn wà yìí, a ó fún wọn nílẹ̀ tí wọn yóò gbé máa ta afẹ́fẹ́ gáàsì, ní èyí tí yóò fi dènà irú ìsẹ̀lẹ̀ báyìí.
"Gómìnà wá bá àwọn ẹbí, ọ̀jọ̀gbọ́n Simon Mallam kẹ́dùn, tí ó kú níbi ìjàmbá iná afẹ́fẹ́ gáàsì ná, Ó tún kàn sí àwọn tó farapa níbi ìsẹ̀lẹ̀ ọ̀hún, tí wọn ń gba ìtọ́jú nílé ìwòsàn, Gerald hospital, tó wà ní ìpínlẹ̀ Kaduna.
Ó tún gbàdúrà fún àwọn tó pàdánù ẹ̀mí wọn níbi ìsẹ̀lẹ̀ ọ̀hún, pé kí Ọlọ́run tẹ́ wọn sí afẹ́fẹ́ ire.
--- Kwara da mílííọ̀nù mọ́kànlélógún naira padà fún àwọn arìnrìnàjò Hajj.
Gómìnà ìpínlẹ̀ Kwara, Mallam AbdulRahman AbdulRasaq ti fi mílííọ̀nù mọ́kànlélógún náírà sílẹ̀ fún àwọn arìnrìnàjò tó lọ sí ilẹ̀ mímọ́ Hajj lọ́dún 2019.
Akọ̀wé àgbà fún ìrìnàjò ilẹ̀ mímọ́ Hajj ní ìpínlẹ̀ Kwara, Alhaji Tunde Jimoh ló sọ̀rọ̀ yìí lọ́jọ́ Ajé lásìkò tó ń bá àwọn akọ̀ròyìn sọ̀rọ̀ nílùú Ìlọrin.
Gẹ́gẹ́ bí ó sẹ sọ, ó ní ìjọba orílẹ̀ èdè Saudi Arabia ló dá owó náà padà fún wọn, nítorí pé wọn kùnà láti pèsè àwọn ètò tó yẹ kí wọn se fún àwọn arìnrìnàjò lọ́dún náà.
Lọ́jọ́Rú ọ̀sẹ̀ tó ń bọ̀ ni àwọn tó ń gbé ní ìwọ̀ oòrùn Ìlọrin yóò gba owó tiwọn, tí àwọn tó ń gbé láti Asà àti ìlà Gúsù Ìlorin yóò gba owó tiwọn lọ́jọ́Bọ̀, tí àwọn tó ń gbé ní ìlà oòrùn Ìlorin àti Mòro yóò gba owó tiwọn ní ọjọ́ Ẹtì, Jimọh yìí.
Àwọn tó ń gbé láti Gúsù Kwara ní wọn yóò gba owó tiwọn lọ́jọ́ Ajé tó ń bọ̀ yìí, ṣùgbọ́n àwọn tó ń gbé láti Baruten, Patigi, Edu, Kaiama ni wọn yóò gba owó tiwọn lọ́jọ́ Ìsẹ́gun, tí àwọn tí kìí se ọmọ ìlọrin yóò gba owó tiwọn lọ́jọ́Rú tó ń bọ̀.
Alhaji Jimoh wá rọ́ àwọn arìnrìnàjò 2019 ọ̀hún láti wà pẹ̀lú àwọn ìwé ìdánimọ̀  ayélujára, ìwé ìrìnnà àti ẹ̀dà ìwé owó tí wọn fi sanwó ìrìnàjò lọ sí Hajj ti ọdún náà.
--- Gómìnà ìpínlẹ̀ Ọ̀yọ́ sèfilọ́lẹ̀ ọjọ́ ìrántí àwọn ológun pẹ̀lú mílíọ̀nù Mẹ́ta naira.
Gómìnà ìpínlẹ̀ Ọ̀yọ́, Seyi Makinde ti sèfilọ́lẹ̀ ọjọ́ ìrántí àwọn ológun ti ọdún 2020 àti àmì ẹ̀yẹ pẹ̀lú ẹ̀bùn owó mílííọ̀nù mẹ́ta náírà.
Mákindé wá gbósùbà fún àwọn ọmọ -ogun orílẹ̀ èdè yìí, tí wọn fi ẹ̀mí wọn lélẹ̀ láti jẹ́ kí àlááfíà àti ìsọ̀kan jọba lórílẹ̀ èdè Nàíjíríà.
Ó wá rọ àwọn ọmọ orílẹ̀ èdè Nàíjíríà láti túbọ̀ máa sàtìlẹyìn fún àwọn ẹbí tí àwọn olóògbé náà fi sílẹ̀.
“Ó yẹ kí á máa sàtìlẹyìn fún àwọn ọmọ -ogun tó farapa, àwọn opó àti ọmọ àwọn akínkanjú ọmọ-ogun tí wọn subú lójú ogun.
"Gómìnà Mákindé, ẹni tí igbákejì rẹ̀, Rauf Olaniyan, sojú fún ló sọ̀rọ̀ yìí ní ìpínlẹ̀ Ọ̀yọ́ tó jẹ́ ìlà Gúsù, orílẹ̀ èdè Nàíjíríà, sáájú èyí ni, alága ẹgbẹ́ àwọn ọmọ- ológun tó ti fẹ̀yìntì, Michael Fajimi, sọ pé, lára ètò síse ìrántí ọmọ -ológun orílẹ̀ èdè yìí ni láti se ìrànwọ́ owó fún àwọn tó farapa lójú ogun, ṣùgbọ́n tí wọn sì wà láyé àti fún àwọn opó àti ọmọ àwon olóògbé tó subú lójú ogun.
--- A ó mójútó ètò ààbò àti àlàáfíà nílẹ̀ Afrika: Buhari.
Ààrẹ Muhammadu Buhari ti ní ohun yóò túbọ̀ tẹpẹlẹ mọ́ ètò ààbò, ìdàgbàsókè àti àseyọrí nílẹ̀ Afirika.
Ààrẹ Buhari sọ̀rọ̀ yìí lásìkò tí ààrẹ Umaro Muhktar Sissoco Embalo ti orílẹ̀ èdè Guinea Bissau sẹ̀sẹ̀ yàn wá dúpẹ́ lọ́wọ́ rẹ̀.
Ààrẹ Buhari tún wá gbósùbà fún ààrẹ, José Mário Vaz, tó ń sẹ̀sẹ̀ ń fi ipò sílẹ̀ fún àtìlẹyìn tí o sé fún ààrẹ tuntun ọ̀hún lásìkò ètò ìdìbò.
Ààrẹ Buhari sọ pé ìtàn àti orílẹ̀ èdè Guinea Bissau kò ní gbàgbé ipa ribiribi tí ààrẹ Jose Mario Vaz kó lásìkò ètò ìdìbò, ní èyí tí ó gba láti jẹ́ kí ìfẹ́ orílẹ̀ èdè Guinea Bissau ju ìfẹ́ ọkàn rẹ̀ lọ.
Ààrẹ Embalo tí ó jẹ́ onísòwò, kí ó tó di olósèlú, ti fi ìgbà kan jẹ́ adarí ìjọba orílẹ̀ èdè Guinea Bissau lábẹ́ àkóso ààrẹ Jose Mario Vaz láàrin ọdún 2016 sí 2018.
Ó tún jẹ́ ọmọ ẹgbẹ́ òsèlú ruling African Party of Independence of Guinea àti Cape Verde (PAIGC)  lásìkò tí ó dá ẹgbẹ́ Movement for Democratic Alternative (MADEM-G15), sílẹ̀, ní èyí tí ó fí díje fún ipò ààrẹ, tí ó sì jáwé olúborí.
-- Orílẹ̀ èdè Nàíjíríà yóò ti di ògbóntarìgì nípa ẹ̀rọ ìgbàlódé láàrin ọdún mẹ́wàá.
Ìjọba orílẹ̀ èdè Nàíjíríà ti ní láàrin ọdún mẹ́wàá tí a wà yìí, o dájú pé gbogbo ọmọ orílẹ̀ èdè Nàíjíríà ni yóò ti ní ìmọ̀ nípa ẹ̀rọ ìgbàlódé.
Mínísítà fún ètò ìbánisọ̀rọ̀ àti ìmọ̀ ẹ̀rọ ìgbàlódé Isa Pantami ló sọ̀rọ̀ yìí pẹ̀lú àwọn akọ̀ròyìn nílùú Àbújá pé kó tó di ọdún mẹ́wàá sí àsìkò tí a wá yìí, gbogbo àwọn ọmọ orílẹ̀ èdè Nàíjíríà yóò ti di ògbóǹtarìgì nínú ìmọ̀ èrọ ìgbàlódé, nípa ìgbésẹ̀ tí ìjọba yìí ń gbé lórí ìmọ̀ ẹ̀rọ.
Mínísítà tún tẹ̀síwájú pé gbogbo àwọn ọmọ orílẹ̀ èdè Nàíjíríà ni yóò jẹ ànfààní ẹ̀kọ́ nípa ìmọ̀ ẹ̀rọ.
--- Pa Adama Aduku di olóògbé.
Ààrẹ Muhammadu Buhari ti bá ẹbí, ọ̀rẹ́ àti ìjọba ìpínlẹ̀ Kogi kẹ́dùn ikú Adama Aduku Adamu jẹ́ ọ̀kan lára àwọn ọmọ-ogun orílẹ̀ èdè Nàíjíríà, tó ja ogun àgbáyé kejì,(world war 11), ọmọ ọdún mọ́kànlélọ́gọ́rùn ún (101) Adama Aduku kó tó fi ayé sílẹ̀.
Ààrẹ wá gbàdúrá pé kí Ọlọ́run tẹ́ olóògbé náà sí afẹ́fẹ́ ire, kí Ọlọ́run sì tu àwọn ẹbí́ olóògbé náà nínú.
--- Ọlọ́pàá mẹ́rìnléláàdọ́rin gba ìgbéga lẹ́nu isẹ́ ní ìpínlẹ̀ Kaduna.
Kọmísọ́nà àwọn ọlọ́pàá ní ìpínlẹ̀ Kaduna, Ali Janga ti ṣe àwọn ọlọ́pàá mẹ́rìnléláàdọ́rin (74) tí wọ́n sẹ̀sẹ̀ gba oyè ìgbéga lẹ́nu isẹ́, lọ́sọ̀ọ́.
Ali ní ìgbéga náà jẹ́ ara akitiyan adarí ilé-isẹ́ ọlọ́pàá lórílẹ̀ èdè Nàíjíríà, láti ṣe móríyá fún àwọn ọlọ́pàá tí o ti ṣe gudu gudu méje, yàyà mẹfà lẹ́nu iṣẹ́, nípa gbígbógun ti ìwà ọ̀daràn lorílẹ̀ èdè Nàíjíríà.
Kọmísọ́nà náà tún sọ pé ìgbéga náà wà lára ìlànà ilé-isẹ́ ọlọ́pàá orílẹ̀ èdè yìí láti jẹ́ kí ètò ààbò tún fẹsẹ̀ múlẹ̀ síi lorílẹ́ èdè Nàíjíríà.
Kọmísọ́nà náà wá gbósùbà fún àwọn ènìyàn ìpínlẹ̀ náà àti akọ̀ròyìn fún àtìlẹyìn wọn fún ilé-iṣẹ́ ọlọ́pàá pàápàá jùlọ fún ìròyìn àti ẹ̀sùn tí wọn fi ń tó wọn létí.
--- Amina Mohammed gba àmì ẹ̀yẹ àgbáyé.
Ààrẹ Mohammadu Buhari ti kí mínísítà àná fún ètò àyíká, Amina Mohammed fún àmì ẹ̀yẹ àgbáyé lórí mímú ìgbé ayé ìdẹ̀rùn bá àwọn ènìyàn, pàápàá jùlọ fún ipa pàtàkì tí ó ń kó lórílẹ̀ èdè Nàíjíríà nípa bí ó se ń ran àwọn tó kù díẹ̀ kí wọ́n fọwọ́-họrí lọ́wọ́.
Ààrẹ Buhari wá gbósùbà fún igbákejì akọ̀wé àgbà fún àjọ àgbáyé UN fún ipa ribi-ribi tí ó ń kó láti mú ìpinnu àjọ àgbáyé wá sí ìmúsẹ, nípa mímú àwọn ènìyàn kúrò nínú ìsẹ́ àti òṣì, kí ó tó di ọdún 2030.
Ààrẹ Buhari wá rọ igbákejì akọ̀wé àgbà náà láti máa káàrẹ́ẹ̀ nípa síse ìrànwọ́ fún àwọn ènìyàn lọ́nà àtiyọ wọn kúrò nínú ìṣẹ́.
--- Ènìyàn mọ́kàndínlógún pàdánù ẹ̀mí wọn ní ìpínlẹ̀ Kogi.
Ààrẹ Muhammadu Buhari ti fi àìdùnnú rẹ̀ hàn lórí ìwà ìpànìyàn tó wáyé ní agbègbè Tawari ní ìpínlẹ̀ Kogi, níbi tí àwọn agbébọn kan ti pa àwọn ènìyàn mọ́kàndínlógún.
Nígbà tí ààrẹ Buhari ń sọ̀rọ̀ lórí ìsẹ̀lẹ̀ náà, ó ní: “Kò sí àwáwí tàbí ẹjọ́ kankan fún ẹnìkan tàbí ẹgbẹ́ nípa gbiǵba ẹ̀mí àwọn áláìsẹ̀.
’’ “Gbígba ẹ̀mí tábi gbígbẹ̀san nípa gbígba ẹ̀mí máa ń jẹ́ kí ìwà ipá gbilẹ̀ sìí ni, ní èyí tí ó leè se àkóbá fún ètò ààbò.
Ààrẹ wá rọ gbogbo àwọn ènìyàn láti máa yanjú aáwọ̀ wọn ni ìtùbí-ìnùbí dípò síse ara ẹni ní ìjàmbá.
--- Ẹ sàtìlẹ́yìn fún ìjọba Buhari: Abiola Ajimobi.
Gómìnà àná fún ìpínlẹ̀ Ọ̀yọ́ Abiola Ajimobi ti rọ gbogbo ọmọ orílẹ̀ èdè Nàíjíríà láti túbọ̀ máa sàtìlẹyìn fún ìjọba Muhammadu Buhari, kí wọ́n sì ní   ìgbàgbọ́ nínú ìsejọba rẹ̀.
Ajímọ̀bi ní ààrẹ Muhammadu Buhari tí ń se gudu gudu méje, yàyà mẹfà láti rí i pé àtúnse débá ètò ọrọ̀ ajé orílẹ̀ èdè yìí.
Ajímòbi sọ̀rọ̀ yìí láti ẹnu agbẹnusọ rẹ̀, Bolaji Tunji, ó tún lo àsìkò náà lati rọ gbogbo ọmọ ẹgbẹ All Progressives Congress, APC, to wa ni ìpínlẹ̀ Ọ̀yọ́ láti gba àtúnse tí wọn fẹ́ se nínú ẹgbẹ́ náà láàyè fún ànfààní ẹgbẹ́ àti àwọn ọmọ ìpínlẹ̀ Ọ̀yọ́.
Nínú àtẹ̀jáde kan tí Ajímòbi gbé jáde, ó ní, “Mo fẹ́ fi dá gbogbo ọmọ orílẹ̀ èdè Nàíjíríà lójú pé, ìfẹ́ orílẹ̀ èdè yìí ń gbóná lọ́kàn ààrẹ Buhari, ó sì ti pinnu pé òun yóò fi àpẹẹrẹ rere lélẹ̀ tí àwọn ìran tó ń bọ̀, yóò leè máa ròyìn rẹ̀.
"Ó tún sọ pé, “Ọ̀pọ̀ àwọn ènìyàn ló ti ṣẹ̀ mí, èmi náà sì ṣẹ ọ̀pọ̀ àwọn ènìyàn.
Ṣùgbọ́n kí á leè gba àtúnse láàyè, a gbọdọ̀ dáríjin ara wa, kí a sì jẹ́ kí ohun tí ó ti kọjá lọ, bá ọdún 2019 lọ.
--- Mínísítà fún àwọn ọmọ ọgọ́fà tí wọ́n bí lọ́jọ́ ọdún tuntun lẹ́bùn.
Minisita ìpínlẹ̀ fún, FCTA Nigerian Federal capital territory administration, Ramatu Tijjani Aliyu, ti fi ẹ̀bùn orísirísi àti owo fun awọn ọmọ ọgọ́fà ti wọn bi lasiko ọdún tuntun yìí ni àwọn ilé ìwòsàn alábọ́dé tó wà ní ni ìjọba ìbílẹ̀ mẹ́fẹ́ẹ̀fà tó wà nílùú Àbújá.
Mínísítà ti adelé akọ̀wé àgbà fún ilé ìwòsàn alábọ́dé sojú rẹ̀, Iwot Ndaeyo dúpẹ́ lọ́wọ́ àwọn òbí fún ìtọ́jú ọmọ wọn, nígbà tí ó sì ń tẹnumọ pé ẹ̀bùn láti ọ̀dọ̀ Ọlọ́run ni ọmọ.
Aliyu wá lo àsìkò náà láti fi ran àwọn òbí létí nípa gbígba abẹ́rẹ́ àjẹsára fún àwọn ọmọ lóòrè-kóòrè, kí wọn tó pé ọmọ ọdún méjì, kí wọn sì ri i pé wọn tọ́jú káàdì ọ̀hún.
Ikọ̀ mínísítà ọ̀hún tún lọ sí ilé ìwòsàn alábọ́dé ti Kutunku àtijọ́ tó wà ní ìjọba ìbílẹ̀ Gwagwalada, ilé ìwòsàn alábọ́dé ti Kunchigoro tó wà ní ìjọba ìbílẹ̀ Àbújá Municipal Area Council (AMAC), ilé ìwòsàn alábọ́dé ti Ushafa tó wà ní ìjọba ìbílẹ̀ Bwari, ilé ìwòsàn alábọ́dé ti Dabi Bako tó wà ní ìjọba ìbílẹ̀ Kwali àti ilé ìwòsàn alábọ́dé tó wà ní ìjọba ìbílẹ̀ Abaji.
--- Ọdún 2020: Ààrẹ Buhari bá Nàíjíríà yọ̀, ṣàlàyé nípa àṣeyọrí rẹ̀.
Ààrẹ orílẹ̀ èdè Nàíjíríà, Muhammadu Buhari ti bá àwọn ọmọ orílẹ̀ èdè Nàíjíríà yọ àyájọ́ ọdún tuntun 2020;
Nínú ìwé àtẹ̀jáde kan tí ààrẹ fi ránsẹ́ sí gbogbo ọmọ orílẹ̀ èdè Nàíjíríà, lọ́jọ́ kínní, ọdún 2020, pé àtúnṣe ńlá ló ti dé bá iṣẹ́ àgbẹ̀ lórílẹ̀ èdè yìí lásìkò ìjọba rẹ̀.
Ààrẹ ní: “Bí a ṣe ń jẹ tàbí mu pẹ̀lú àwọn ọ̀rẹ́ àti ẹbí wa nínú àsìkò ìsinmi yìí, tí tábìlì ouńjẹ wa kún fún oúnjẹ tí à ń pèsè fúnra wa, fún ìgbà àkọkọ lórílẹ̀ èdè yìí, láìjẹ́ pé a kó àwọn ouńjẹ yìí wá láti òkè –òkun.
Èyí jásí pé àyípadà àti àtúnse ti débá isẹ́ ọ̀gbìn ni gbogbo orígun mẹ́rẹ̀ẹ̀rin orílẹ̀ èdè Nàíjíríà.
A tún ti tọwọ́bọ ìwé àdéhùn mííràn pẹ̀lú orílẹ̀ èdè Morocco, Russia àti àwọn orílẹ̀ èdè mííràn, láti ràn wá lọ́wọ́ nípa isẹ́ ọ̀gbìn lórílẹ̀ èdè yìí.
Ààrẹ tún sọ̀rọ̀ nípa ètò ìrìnnà lórílẹ̀ édé yìí: “Lórí ètò ìrìnnà, a ti gbìyànjú láti se àseyọrí lórí rẹ̀ bí i afárá kejì ti Niger,
Ojú ọ̀nà márosẹ̀ tó wà ní Lagos – Ìbàdàn àti èyí tó wà ní ìlú Àbújá sí Kánò.
A ó tún gbé ìgbésẹ̀ lọ́dún 2020 yìí láti se isẹ́ lórí ojú ìrìnnà ọkọ̀ ojú irin ti ìpínlẹ̀ Èkó sí Kánò.
isẹ́ ti lọ lójú pópó ti Àpápá-Òwòròǹshòkí.
Àbújá àti Port Harcourt ti ní ibùdó ọkọ̀ ojú òfurufú tuntun, bákan náà ni á ò tún tẹ̀síwájú láti se èyí ní ìpínlẹ̀ Èkó àti Kánò lọ́dún 2020.
Tí a bá parí àwọn isẹ́ àkànse yìí, yòó tún jẹ́ kí ètò ọrọ̀ ajé orílẹ̀ èdè gbóunjẹ fẹ́gbẹ́ -gbàwobọ̀.
“Wàhálà lórí ìná mọ̀nà-mọ́ná ti wà láti ìgbà ìwásẹ̀.
A ti gbé ìgbésẹ̀ láti bá àwọn tí ọ̀rọ̀ náà kàn sọ̀rọ̀ láti wá ojútùú sí ìṣòro ọ̀hún.
"Ààrẹ Buhari tún sàlàyé lórí ìpinnu rẹ̀ láti gbógun ti ìsẹ́ àti òṣì lórílẹ̀ èdè Nàíjíríà.
“Lásìkò àjọ̀dún ètò ìjọba tiwa-n-tiwa, mo sèlérí pé ọgọ́rùn ún mílíọ̀nù ọmọ orílẹ̀ èdè yii ni maa yọ kuro ninu ìsẹ́ ati òṣì láàrin ọdún mẹ́wàá.
A oò tún tẹ̀síwájú láti ṣe àwọn àtúnse tó mọ́nyán lórí nípa ètò ẹ̀kọ́, ilé-ìwòsàn alábọ́dé àti omi.
A ó túbọ̀ máa fọwọ́sowọ̀pọ́ pẹ̀lú ìjọba ìpínlẹ̀ àti ìbílẹ̀.
Owó osù àwọn òsìsẹ́ yóò se wọ́n ní ànfààní, a ó sì tún mójútó àwọn òsìsẹ́ tó ti fẹ̀yìntì lẹ́nu isẹ́ wọn.
A ti bẹ̀rẹ̀ sí ní máa san àwọn owó tí wọn jẹ àwọn òsìsẹ́ fẹ̀yìntì fún ìgbà pípẹ́ báyìí.
--- Ọdún 2020: Abẹnugan ilé ìgbìmọ̀ asòfin ni ọrọ̀ ajé Nàíjíríà yóò búrẹ́kẹ́ síi.
Abẹnugan ilé ìgbìmọ̀ asòfin lórílẹ̀ èdè Nàíjíríà Ahmad Lawan ti ńi òun nígbàgbọ́ pé ọdún 2020 yóò tún jẹ́ kí ìsọ̀kan àti ìdàgbàsókè fẹsẹ múlẹ̀ síi lórílẹ̀ èdè Nàíjíríà.
Nínú ìròyìn ọdún tuntun tí abẹnugan ọ̀hún gbé jáde láti kí gbogbo ọmọ orílẹ̀ èdè Nàíjíríà fún ìbẹ̀rẹ̀ ọdún 2020.
Abẹnugan gbósùbà fún gbogbo ọmọ orílẹ̀ èdè Nàíjíríà fún ẹ̀mí ìsọ̀kan àti ìdàgbàsókè orílẹ̀ èdè ọ̀hún àti àtìlẹ́yìn wọn fún ìjọba Muhammadu Buhari.
Abẹnugan wá fi dá gbogbo ọmọ orílẹ̀ èdè Nàíjíríà lójú pé, ilé ìgbìmọ̀ asòfin kò ní káàrẹ́ẹ̀ láti máa sòfin tí yóò mú ìgbáyé-gbádùn bá gbogbo ọmọ orílẹ̀ èdè Nàíjíríà.
Asòfin Lawan tún ní ilé ìgbìmọ̀ asòfin yóò túbọ̀ máa fọwọ́sowọ́pọ̀ pẹ̀lú ìjọba àpapọ̀ kí ìbásepọ̀ wọn tún leè gún régé fún ànfààní gbogbo ọmọ orílẹ̀ èdè Nàíjíríà.
Abẹnuga wá kí gbogbo ọmọ orílẹ̀ èdè Nàíjíríà nílé, lóko àti lájò kú ọdún tuntun.
--- Ọdún tuntun: Abẹnugan ilé ìgbìmọ̀ asojú bá Nàíjíríà yọ̀, ó pè fún ẹ̀mí ìsọkan.
Abẹnugan ilé ìgbìmọ̀ asojú lórílẹ̀ èdè Nàíjíríà, Fẹmi Gbajabiamila ti bá gbogbo ọmọ orílẹ̀ èdè Nàíjíríà yọ ayọ̀ ọdún 2020.
Gbajabiamila  ní  ọpọ̀lọpọ̀ nǹkan ribi-ribi ló sẹlẹ̀ ní orílẹ̀ èdè Nàíjíríà lọ́dún 2019 , lára rẹ̀ ni ètò ìdìbò tó wáyé ni ìrọwọ́-ìrọsẹ̀, ó ní òun nígbàgbọ́ pé ọdún 2020 yóò dára fún orílẹ̀ èdè Nàíjíríà.
Abẹnugan sọ̀rọ̀ yìí láti ẹnu olùrànlọ́wọ́ rẹ̀ fún ìròyìn àti ìkéde, Lanre Lasisi, ó wá rọ gbogbo ọmọ orílẹ̀ èdè Nàíjíríà láti gba ẹ̀mí ìsọ̀kan láàyè.
Ó tẹ̀síwájú pé"A kò gbọdọ̀ dákẹ́ àdúrà wa pàápàá jùlọ fún ìsọ̀kan àti ìbágbépọ̀ orílẹ̀ èdè yìí.
Kí Ọdún 2020 jẹ́ ọdún àseyọrí fún gbogbo ọmọ orílẹ̀ èdè Nàíjíríà.
"Abẹnugan Gbàjàbíàmílà tún sọ pé ilé ìgbìmọ̀ asòfin kò ní káàrẹ́ẹ̀ láti máa ṣòfin tí yóò túbọ̀ mú ìgbáyé-gbádùn bá àwọn ọmọ orílẹ̀ èdè Nàíjíríà.
--- Gómìnà ìpínlẹ̀ Benue bọwọ́lu àbádòfin ètò ìsúná ọdún 2020.
Gómìnà ìpínlẹ̀ Benue, Samuel Ortom ti tọwọ́bọ ìwé ètò ìsúná ọdún 2020 ti iye rẹ̀ lé ní biliọnu mọ́kàndínláàdọ́wàá. (N189.43 billion) láti sọọ́ di òfin.
Lásìkò tí Ortom ń tọwọ́bọ ìwé ètò ìsúná ọdún 2020 ọ̀hún tí ó pè ní “Ìtẹ̀síwájú, Ìdàgbàsókè àti ìmúgbòòrò" lọ́jọ́ Ajé ni Makurdi, ó sèlérí láti jẹ́ ḱi gbogbo àwọn ènìyàn lọ́wọ́ nínú ìsejọba rẹ̀.
Ortom gbé àbádòfin ètò ìsúná lọ síwájú ìgbìmọ̀ asojú ìpínlẹ̀ náà ní ọjọ́ kejìlá, Osù kọkànlá.
Ortom ní ètò ìsúná náà yóò mú ìgbé ayé ìdẹ̀rùn àwọn ènìyàn àti ìdàgbàsókè bá ètò ẹ̀kọ́, ètò ìlera, omi àti àwọn ohun amáyédẹrùn.
--- Gómìnà ìpínlẹ̀ Ọ̀sun bọwọ́lu àbádòfin ètò ìsúná ọdún 2020.
Gómìnà ìpínlẹ̀ Ọ̀sun Gboyega Oyetọla ti bọwọ́lu àbádòfin ètò ìsúná ọdún 2020 ti iye rẹ̀ lé ní díẹ̀ ní bílíọ̀nù mọ́kàndínlọ́gọ́fà (N119.5 billion), ní èyí tí ó sèlérí láì mú ètò ìsúná náà lò.
Gómìnà tọwọ́bọ ìwé ètò ìsúná náà láti sọọ́ di òfin lẹ́yìn tí abẹnugan ilé ìgbìmọ̀ asojú ìpínlẹ̀ Ọ̀ṣun, Timothy Owóẹ̀yẹ gbé àbádòfin ètò ìsúná náà gbé fún un.
Ọjọ́ kẹ́rìnlélógún, oṣú kejìlá, ọdún yìí ní ilé ìgbìmọ̀ aṣojú náà fẹnukò lórí ètò ìsúná náà.
Oyetola ní, ohun jẹ́ kí ètò ìṣúná náà wà ní ìbámu pẹ̀lú bí ètò ọrọ̀ ajé ìpínlẹ̀ náà se rí lásìkò yìí, lọ́nà àtimú ètò ìsúná náà wá sí ìmúsẹ.
Gómìnà Oyetola wá sèlérí láti mójútó àwọn ohun tí yóò mú ìdàgbàsókè bá ìpínlẹ̀ náà, ní èyí tí àwọn olùgbé ìpínlẹ̀ náà yóò leè jẹ ànfààní rẹ̀ lọ́dún 2020.
Ó tẹ̀síwájú pé ìjọba yóò gbìyànjú láti mú ètò ìdàgbàsókè bá gbogbo ẹka tó wà ní ìpínlẹ̀ náà.
--- Ìjọba Nàíjíríà ti sanwó oúnjẹ àwọn ọmọ ilé –ìwé fún ọdún 2020.
Ìjọba orílẹ̀ èdè Nàíjíríà ti san owó oúnjẹ tí àwọn ọmọ ilé-iwé yóò máa jẹ ní osù kinni,ọdún 2020 fún àwọn agbasẹ́se, eléyìí wà lára ètò tí ìjọba àpapọ̀ yà sílẹ̀ láti máa fún àwọn akẹ́kọ̀ọ́ tí iye wọ́n lé ní miliọnu mẹ́sàn án tó wà ní jákè-jádò orílẹ̀ èdè Nàíjíríà àti ìpínlẹ̀ FCT.
Mínísítà fún ètò ọmọnìyàn, àjálù àti ìdàgbàsókè àwùjọ, Hajiya Sadiya Umar Farouq ló kéde yìí nílùú Àbújá pé, ìjọba ti san owó tí yóò pèsè ouńjẹ fún àwọn ọmọ ilé-ìwé tó wà ní ìpínlẹ̀ mẹ́tàlélọ́gbọ̀n lorílẹ̀ èdè Nàíjíríà.
Mínísítà tún sọ pe ijọba apapọ san owo naa ni osu kejila, ọdun yii fun awọn agbasẹse ti yoo pese ounjẹ ati eroja ounjẹ fun awọn akẹkọọ ọhun.
Minista wá kìlọ̀ pé ìjọba kò ní fàyè gba ounjẹ ti eroja rẹ ko ba dara tó tàbí tí kò ní àwọn ohun a-fún-ara-lóore fun àwọn ọmọ ilé –iwé náà.
--- Ààrẹ orílẹ̀ èdè Nàíjíríà ń se ìpàdé pẹ̀lú àwọn adarí àjọ elétò ààbò.
Ààrẹ orílẹ̀ èdè Nàíjíríà, Muhammadu Buhari ń se ìpàdé pẹ̀lú àwọn adarí ilé –isẹ́ elétò ààbò lọ́wọ́-lọ́wọ́ báyìí nílé ààrẹ tó wà nílùú Àbújá.
--- Ẹ jẹ́ ká wá ojú rere Ọlọ́run fún ìdàgbàsókè orílẹ̀ èdè Nàíjíríà: NYCN.
Ẹgbẹ́ àwọn ọ̀dọ́ lórílẹ̀ èdè Nàíjíríà, (The National Youth Council of Nigeria NYCN) ti rọ gbogbo ọmọ orílẹ̀ èdè yìí láti wà nínú àwẹ̀ àti àdúrà ọlọ́jọ́ mẹ́ta fún ìsọ̀kan, àlàáfíà àti ìdàgbàsókè orílẹ̀ èdè Nàíjíríà.
Nínú àtẹ̀jáde kan tí ààrẹ ẹgbẹ́ náà, Solomon Adodo gbé jáde nílùú Àbújá, pé kí gbogbo ọmọ orílẹ̀ èdè Nàíjíríà wà nínú àdúrà àti àwẹ̀ ọlọ́jọ́ mẹ́ta láti ọjọ̀ kínní di ọjọ́ kẹta osù kínní,( Jan.1 to Jan) ọdún 2020.
Adodo tún wá rọ wọn láti jáwọ́ nínú ẹ̀sẹ̀, kí wọn sì wá ojú rere Ọlọ́run.
“Gbogbo àwọn orílẹ̀ èdè tí wọn wá ojú rere ọlọ́run fún ìdàgbàsókè orílẹ̀ èdè wọn, ní ìdàgbàsókè ti dé bá.
“A ní ìgbàgbọ́ pé, tí a bá wá ojú rere Ọlọ́run nípa ìṣòro tó ń dójúkọ orílẹ̀ èdè yìí, ó dájú pé ìṣòro náà yóò di pẹ̀tẹ́lẹ̀.
Gẹ́gẹ́ bí ó se sọ, ó ní kí àwọn ọmọ lẹ́yìn kristi péjọ nílé ìjọ́sìn wọn fún àdúrà lásìkò àwẹ̀, kí àwọn mùsùlùmí náà péjọ ní mọ́sálásí láti gbàdúrà lásìkó àwẹ̀ tíwọn náà.
--- Ẹ pa ọlọ̀tẹ̀ àti àwọn alákatakítí ẹlẹ́sìn run lórílẹ̀ èdè Nàíjíríà: Tukur Buratai.
Adarí ilé-isẹ́ ológun lórílẹ̀ èdè Nàíjíríà, Lt.-Gen.Tukur Buratai ti rọ àwọn ikọ̀ ọmọ -ogun Operation Lafiya Dole (OPLD) tí wọ́n ń kó lọ sí Madagali ní ìpínlẹ̀ Adamawa láti máa fún àwọn ikọ̀ ọlọ̀tẹ̀ ní ìsinmi rárá.
Buratai, sọ̀rọ̀ yìí lásìkò tó ń kàn sí ikọ̀ ọmọ ogun náà lọ́jọ́ Àìkú, ó wá rọ wọn láti túbọ̀ máa gbógun ti ikọ̀ ọlọ̀tẹ̀ ni agbègbè náà, kí wọn máa sì rẹ̀wẹ̀sì rárá nínú ojúse wọn.
Buratai tún ní ìjọba ti sèlérí láti sàtìlẹyìn fún wọn, ní èyí tí yóò fi leè ràn lọ́wọ́ láti borí ikọ̀ ọlọ̀tẹ̀ tó ń da omi àlàáfíà orílẹ̀ èdè yìí rú.
Ó tún wá gbósùbà fún ikọ̀ náà fún gudugudu méje, yàyà mẹfà tí wọn se láti gbógun ti ikọ̀ Boko Haram àti àwọn ọlọ̀tẹ̀ alákatakítí ẹlẹ́sìn mùsùlùmí, Islamic State of West Africa Province (ISWAP) ní ẹkùn náà.
“Inú mi dún ùn láti wà níbí yìí, nítorí àgbègbè yìí gan ni mo mọ̀ pé ó léwu púpọ̀ fún ikọ̀ Operation Lafiya Dole (OPLD) láti se isẹ́ wọn.
“Ẹ ti se gudu gudu méje, yàyà mẹfà láti gbógun ti ìwà ọ̀daràn,ikọ̀ Boko Haram àti ISWAP.
“Ẹ máa se fún wọn ní ìsinmi rárá.
Èyí ni pé ẹ ó máa gbógun tì wọ́n yálà ní òwúrọ̀, ọ̀sán àti àsálẹ́, nígbà òjò tábi nínú òòrùn.
--- Èmi ò ní yọ ẹnìkankan sílẹ̀ níbi ìsàkoso mi: Ahmed Lawan.
Abẹnugan ilé ìgbìmọ̀ asòfin, Ahmed Lawan ti sèlérí láti máa fa orí apá kan, dá apá kan sí níbi ìsàkoso rẹ̀.
Lawan sọ̀rọ̀ yìí lọ́jọ́ Àbámẹ́ta ni Damaturu níbi ayẹyẹ láti fi se àyẹ́sí fún abẹnugan ilé ìgbìmọ̀ asòfin àti mínísítà ìpínlẹ̀ fún isẹ́ àkànse àti ilé lórílẹ̀ èdè Nàíjíríà, Abubakar Aliyu.
Lawan tún sọ pe “Mo ti pinnu láti se ìsàkóso mi, ní èyí tí yóò kó gbogbo ọmọ ilé ìgbìmọ̀ asòfin mọ́ra, ní èyí tí ẹgbẹ́ òsèlú kò ní leè nípa lórí ohun tí a bá se.
Gbogbo ohun tí a bá fẹ́ se ni ó gbọdọ̀ jẹ́ èyí tí gbogbo ọmọ orílẹ̀ èdè Nàíjíríà yóò jẹ ànfààní rẹ̀.
“Gbogbo ọmọ orílẹ̀ èdè Nàíjíríà, yálà ó wà nínú ẹgbẹ́ òsèlú kan tàbí kò sí níbẹ̀, ló fẹ́ kí ìdàgbàsókè bá ètò ọrọ̀ ajé orílẹ̀ èdè yìí".
Lawan wá rọ gbogbo ọmọ orílẹ̀ èdè Nàíjíríà láti se àtìlẹyìn fún ilé ìgbìmọ̀ asòfin lórí àseyọrí wọn.
Ó tún wá dúpẹ́ lọ́wọ́ ilé ìgbìmọ̀ asòfin fún àtìlẹyìn tí wọn ń se fún un.
Nínú ọ̀rọ̀ rẹ̀ gómìnà ìpínlẹ̀ Yobe, Maimala Buni, ó gbósùbà fún abẹnugan ilé ìgbìmọ̀ asòfin fún ìbásepọ̀ tó múná-dóko tó wà láàrin ọmọ ẹgbẹ ilé ìgbìmọ̀ asòfin àti ìjọba àpapọ̀.
--- Gómìnà ìpínlẹ̀ Adamawa gbósùbà fún ilé-isẹ́ ológun fún ìpèsè àlàáfíà.
Gómìnà ìpínlẹ̀ Adamawa, Fintiri ti gbósùbà fún ilé-isẹ́ ológun orílẹ̀ èdè Nàíjíríà láti gbógún ti ikọ̀ ọlọ̀tẹ̀ Boko Haram tó ń da omi àlà́afíà ìpínlẹ̀ náà láàmú pàápàá jùlọ ní ìwọ oòrùn Àríwá tó wà ní ìpínlẹ̀ Adamawa láti pèsè ètò àlà́afíà níbẹ̀.
Fintiri ẹni tí igbákejì rẹ̀, oloye Seth Crowther sojú fún, ló gbósùbà fún ilé-isẹ́ ológun náà lásìkò tí wọn ń se ìfilọ́lẹ̀ isẹ́ àkànse tí owó rẹ̀ lé ní ẹgbẹgbẹ̀rún mílíọ́nù fún ibùdó àwọn ọmọ ológun ọ̀hún, ní Gibson Jalo, tó wà ní Yola, lọ́jọ́ Àbámẹ́ta.
Ó tún tẹ̀síwájú pé ìgbésẹ̀ ń lọ lọ́wọ́ láti ṣe àtúnse sí ètò ààbò ní ìpínlẹ̀ náà, nípa pípèsè àwọn ọkọ̀ ayọ́kẹ́lẹ́, kíkọ́ ilé-ẹ̀kọ́ fún àwon ọmọ ilé –ìwé àti àwọn irinsẹ́ tí yóò leè ran àwọn àjọ elétò ààbò lọ́wọ́ láti fòpin sí ìwà ìdúnkookò mọ́ni, tí yóò sì tún fi ọkàn àwọn ènìyàn ìpínlẹ̀ náà balẹ̀.
Nínú ọ̀rọ̀ tirẹ̀ adarí ilé-isẹ́ ológun orílẹ̀ èdè Nàíjíríà, Lt.-Gen. Tukur Buratai, náà sọ pé isẹ́ àkànse náà wà lára ètò láti mú ìgbé ayé ìdẹ̀rùn bá gbogbo ọmọ ológun orílẹ̀ èdè yìí àti ẹbí wọn.
--- Gómìnà ìpínlẹ̀ Sokoto bọwọlu àbádòfin ètò ìsúná ọdún 2020.
Gómìnà ìpínlẹ̀ Sokoto, Aminu Waziri Tambuwal ti bọwọ́lu àbádòfin ètò ìsúnáọdún2020 ti iye rẹ̀ lé ní méjìlènígba biliọnu naira (N202.4 billion) tí ilé ìgbìmọ̀ asojú ìpínlẹ̀ náà fẹnukò lé lórí láti sọọ́ di òfin.
Lásìkò tí gómìnà náà ń tọwọ́bọ ìwé àbadòfin fún ètò ìsúná náà, Tambuwal wá gbósùbà fún ilé ìgbìmọ̀ asojú ìpínlẹ̀ náà, tí púpọ̀ nínú wọn jẹ́ ọmọ ẹgbẹ́ alátakò- All Progressive Congress (APC), fún àtìlẹyìn wọn fún ìlọsíwájú ìpínlẹ̀ náà.
Gomina Tambuwal tún sọ pé "Bó tilẹ̀ jẹ́ pé ẹgbẹ́ alátakò APC ló pọ̀jù nílé ìgbìmò asojú ìpínlẹ̀ yìí, síbẹ̀ wọ́n tún ń sàtìlẹyìn fún ìjọba láti rí i pé wọ́n se ojúṣe wọn fún ìlọsíwájú ìpínlẹ̀ yìí ".
"Abẹnugan ilé ìgbìmọ̀ asojú ìpínlẹ̀ Sokoto, Aminu Muhammad Achida wá gbósùbà fún ìjọba ìpínlẹ̀ náà fún gbogbo akitiyan wọn láti rí i pé wọ́n se àseyọrí ní ìpínlẹ̀ náà, bó tilẹ̀ jẹ́ pé wọ́n ní ìjákulẹ̀ owó.
--- Ẹ máa jẹ́ kí àwọn ọlọ̀tẹ̀ pín Nàíjíríà yẹ́lẹ-yẹ̀lẹ – Ààrẹ Buhari.
Ààrẹ orílẹ̀ èdè Nàíjíríà Muhammadu Buhari ti rọ àwọn ọmọ orílẹ̀ èdè yìí láti máa jẹ́ kí ̀àwọn ọlọ̀tẹ̀ pín orílẹ̀ èdè Nàíjíríà yẹlẹ-yẹlẹ nitori ẹsin.
Ààrẹ Buhari tún sọ pé: “Inú mi bàjẹ́ nípa ikú àwọn omọ orílẹ̀ èdè yìí tí wọ́n kú sí ibi ìhámọ́ láti ọwọ́ àwọn alákatakítí ẹlẹ́sìn, àwọn apanìyàn tí wọ́n ń ba orúkọ ẹ̀sìn mùsùlùmí jẹ́ nípa ìwà burúkú wọn.
“Lábẹ́ bó ti wù kórí, a ò gbọdọ̀ gba àwọn ọlọ̀tẹ̀ láàyè láti da omi àlááfíà orílẹ̀ èdè yìí rú nípa dídá ìjà sílẹ̀ láàrin àwọn ẹlẹ́sìn mùsùlùmí àti ìgbàgbọ́, nítorí àwọn apànìyàn yìí kì í se ẹlẹ́sìn mùsùlùmí rárá.
“Gẹ́gẹ́ bí ààrẹ orílẹ̀ èdè yìí, ojúṣe mi ni láti mójútó ètò ààbò gbogbo ọmọ orílẹ̀ èdè Nàíjíríà, nítorí náà ikú àwọn aláìsẹ̀ yálà mùsùlùmí tàbí onígbàgbọ́ máa ń bà mí nínú jẹ́.
’’Ààrẹ tún sọ pé ohun tí àwọn ọlọ̀tẹ̀ ní lọ́kàn ni láti máa ṣe iṣẹ́ ibi wọn, láti máa ta ẹ̀jẹ̀ àwọn aláìsẹ̀ sílẹ̀, ní èyí tí ó lòdì sí ìmọ̀ ẹ̀kọ́ ẹ̀sìn mùsùlùmí àti ìgbàgbọ́.
--- Nàíjíríà yan ìgbìmọ̀ alámójútó fún iná mọ̀nà-mọ́ná.
Ìgbìmọ̀ alámójútó lábẹ́ ìsàkoso mínísítà ilé-isẹ́ mọ̀nà-mọ́ná lórílẹ̀ èdè Nàíjíríà, ni ìjọba ti yàn láti máa mójútó iná mọ̀nà-mọ́ná lórílẹ̀ èdè yìí, ní èròǹgbà láti rí i pé àtúnse tó mọ́nyán lórí bá iná mọ̀nà-mọ́ná.
Lasiko ti Sale Mamman to jẹ minisita fun iná mọ̀nà-mọ́ná lórílẹ̀ èdè Nàíjíríà n se ifilọlẹ ìgbìmọ̀ naa , ó rọ̀ wọ́n lati mojuto ọna ti atunse yoo se lee ba iná mọ̀nà-mọ́ná, ní èyí tí àwọn ọmọ orílẹ̀ èdè Nàíjíríà yoo se maa jẹ̀gbádùn iná mọ̀nà-mọ́ná ọ̀hún.
Mamman tún sọ pé ìgbìmọ̀ náà ni yoo tun jẹ olugbanimọran lori eto ilana ati imọ ẹrọ tuntun lori iná mọ̀nà-mọ́ná.
Ó tún tẹ̀síwájú pé ọdún méjì ni ìgbìmọ̀ náà, ní láti fi isé wọn, lára ojúṣe wọn sì ni láti sètò ìlànà, tí yóò mú àtúnse tó mọ́nyán lórí nípa iná mọ̀nà-mọ́ná, ní èyí tí ìjọba orílẹ̀ èdè Nàíjíríà yóò máa tẹ̀lé.
Ọ̀jọ̀gbọ́n Abubakar Sani Sambo, ni alága ìgbìmọ̀ náà.
--- Ààrẹ Buhari bọwọ́lu ètò ìsúná ọdún 2020.
Ààrẹ orílẹ̀ èdè Nàíjírià Muhammadu Buhari ti tọwọ́bọ ètò ìsúná ọdún 2020 lọ́jọ́ Ìsẹgun, lati sọ́ di òfin, ní èyí tí iye rẹ̀ lé ní tiriọnu mẹ́wàá (N10.594).
Ní ọjọ́ karùn ún, osù kejìlá ọdún yìí, ní ilé ìgbìmọ̀ asòfin parí ìjíròrò wọn lórí ètò àbádòfin ìsúná láti sọọ́ di òfin, ní èyí tí wọn sì fẹnukò pé kí ìjọba àpapọ̀ kò gbọdọ̀ ná ju tírílíọ̀nù mẹ́wàá ló.
Ní ọjọ́ kẹwàá osù kẹjọ, ọdún 2020 ní ààrẹ orílẹ̀ èdè Nàíjírià Muhammadu Buhari gbé àbádòfin ètò ìsúná wá sí ilé ìgbìmọ̀ asòfin.
Bí ààrẹ Buhari ṣe tètè bọwọ́lu ètò ìṣúná 2019 ọ̀hún, ni yóò tún jẹ́ kí orílẹ̀ èdè Nàíjírià tún padà sí osù kínní sí osù kejìlá tí ó jẹ́ ìbẹ̀rẹ̀ ọdún, tí ààrẹ orílẹ̀ èdè Nàíjírià máa ń bọwọ́lu ètò ìsúná ọ̀hún.
Lásìkò tí ayẹyẹ ètò ọ̀hún, ààrẹ ní ilé ìgbìmọ̀ asòfin ti fi owó tó lé ní igba bílíọ̀nù (N263.95 billion) kún ìwé ìsúná tí òun gbé wá sílé ìgbìmọ̀ asòfin.
--- Ilé ìgbìmọ̀ asòfin yóò gbogun ti òsì àti ìsẹ́.
Ilé ìgbìmọ̀ asòfin ti ní àwọn kò ní kàárẹ̀ láti túbọ̀ máa gbógun ti òsì àti ìsẹ́, kí ìgbé ayé ìdẹ̀rùn leè bá gbogbo ọmọ orílẹ̀ èdè Nàíjíríà.
Abẹnugan ilé ìgbìmọ̀ asòfin Ahmad Lawan ló sọ̀rọ̀ ìdánilòjù yìí, lọ́jọ́ Ajé lásìkò tó ń bá àwọn akọ̀ròyìn sọ̀rọ̀ nílùú Àbújá.
Lawal, tún tẹ̀síwájú pé ilé ìgbìmọ̀ kẹsàn án yóò sètò òfin tí yóò gbógun ti òsì àti ìsẹ́, àjàkálẹ̀ ààrùn, ìwà ọ̀daràn, ìwà ìbajẹ́, ní èyí tí abẹnugan náà sàpèjúwe wọn, gẹ́gẹ́ bí ọ̀tá ìlú.
Ó tún sọ pé ilé ìgbìmọ̀ asòfin tètè se isẹ́ lórí ètò ìsúná ọdún 2020, tí ààrẹ Buhari gbé wá síwájú wọn, kí o lè bá ìgbà àti àkókò (January and December) tí orílẹ̀ èdè Nàíjíríà máa ṣètò lórí ìṣúná ọdọọdún wọn.
Asòfin Lawan, ní gbogbo kùdìẹ̀-kudiẹ tó wá bí wọn se ta gbogbo ohun ìní orílẹ̀ èdè yìí, pàápàá jùlọ nípa iná mọ̀nà-mọ́ná ni àwọn yóò mójútó.
Abẹnugan ilé ìgbìmọ̀ asòfin tún rọ àwọn akọ̀ròyìn láti máa fárí apá kan, dá apá kan sí, nínú ìròyìn wọn, ṣùgbọ́n kí wọn máa kọ ìròyìn tí ó leè mú ìdàgbàsókè bá orílẹ̀ èdè Nàíjíríà.
Adarí ọmọ ẹgbẹ́ tó kéré jùlọ nílé ìgbìmọ̀ asòfin, asòfin Eyinanya Abaribe tún fi dá àwọn ọmọ orílẹ̀ èdè Nàíjíríà lójú pé, bó tilẹ̀ jẹ́ pé ẹgbẹ́ ọ̀tọ̀tọ̀ ni àwọn asòfin wà, síbẹ̀.
Ìgbìmọ̀ asòfin kò ní jẹ́ kí ẹgbẹ́ ọ̀tọ̀tọ̀ náà da àárín wọn rú, láti máa se òfin tí yóò mú ìgbáyé –gbádùn bá gbogbo ọmọ orílẹ̀ édé Nàíjíríà.
--- Boris Johnson di adarí́ ìjọba orílẹ̀ èdè United Kingdom, UK.
Ààrẹ orílẹ̀ èdè Nàíjíríà Muhammadu Buhari ti kí adarí ìjọba tuntun fún orílẹ̀ èdè United Kingdom, Boris Johnson kú orí –ire bó se jáwé olúborí nínú ètò ìdìbò tí wọ́n dì kọjá lórílẹ̀ èdè náà.
Ààrẹ Buhari ní orílẹ̀ èdè Britain ti ń se gudu gudu méje, yàyà mẹ́fà láti fi ṣe àtìlẹyìn fún orílẹ̀ èdè Nàíjíríà, pàápàá jùlọ lórí ètò ààbò àti bí wọ́n se ń ran orílẹ̀ èdè Nàíjíríà lọ́wọ́ láti dá àwọn owó àti ohun ìní tí wọ́n jí kó lọ sí orílẹ̀ èdè UK padà wá sí orílẹ̀ èdè Nàíjíríà.
Ààrẹ Buhari ni òun fojúsọ́nà láti bá adarí ìjọba tuntun náà sisẹ́ papọ̀, ní èyí tí ìbásepọ̀ tó wà láàrin orílẹ̀ èdè méjéèjì náà, pàápàá jùlọ nípa bí ètò ọrọ̀ ajé, yóò se túbọ̀ ní ìdàgbàsókè síi.
--- Nàíjíríà yóò jáwọ́ láti máa ra epo rọ̀bì láti ilẹ̀ òkèèrè lọ́dun 2023.
Ìjọba orílẹ̀ èdè Nàíjíríà ti ní òhun yóò jáwọ́ láti máa ra epo rọ̀bì láti ilẹ̀ òkèèrè lọ́dún 2023.
Adarí ilé-isẹ́ tó ń mójútó epo rọ̀bì lórílẹ̀ èdè Nàíjíríà , (Nigerian National Petroleum Corporation ,NNPC), Mele Kyari ló sọ eléyìí di mímọ̀ láṣìkò tó ń tọwọ́bọ ìwé àdéhùn nípa ìdásílẹ̀ ibi tí wọn yóò gbé máa tún epo rọ lórílẹ̀ èdè Nàíjíríà.
Ètò náà ni wọ́n ní ìrètí pé yóò fòpin ṣí rira epo láti ilẹ̀ òkèèrè.
Bó tilẹ̀ jẹ́ pé lọ́dún 2017, ni ìjọba orílẹ̀ èdè Nàíjíríà ti sèpinnu láti fòpin ṣí ríra epo rọ̀bì láti ilẹ̀ òkèèrè lọ́dún 2019.
--- Ààrẹ Buhari padà sí Nàíjíríà lẹ́yìn ìpàdé àpérò àlàáfíà lórílẹ̀ èdè Egypt.
Ààrẹ Muhammadu Buhari ti padà sí ìlú Àbújá lẹ́yìn ìpàdé àpérò àlàáfíà àti ìdàgbàsókè Afirika, ní èyí tí ó wáyé ní ọjọ́ kọkànlá àti ìkejìlá, oṣù kejìlá lórílẹ̀ èdè Egypt.
Ọkọ̀ òfurufu ààrẹ balẹ̀ sí pápá ofurufu ààrẹ, Nnamdi Azikiwe International Airport, tó wà nílùú Àbújá, ní aago 13.30 GMT.
Mínísítà fún ìlú Àbújá, Federal Capital Territory, Mohammed Bello àti àwọn adarí elétò ààbò lórílẹ̀ èdè Nàíjíríà ló tẹ́wọ́gba ààrẹ ní pápá òfurufu ọ̀hún.
Ìpàdé ọ̀hún ló dá lórí ọ̀nà tí ilẹ̀ Afirika yóò ṣe gbà mójútó ètò àlááfíà àti ìdàgbàsókè, ìpàdé àpérò yìí ló tún jẹ́ àkọ́kọ́ irú rẹ̀ nílẹ̀ Afirika.
Ààrẹ Muhammadu Buhari àti ààrẹ orílẹ̀ èdè Egypt, Abdelfattah el-Sisi, tún jọ jíròrò láti gbógun tí ìwà ọ̀daràn àti ọlọ̀tẹ̀ lórílẹ̀ èdè wọn.
Lára àwọn tó tẹ̀lé ààrẹ ni mínísítà fún ètò ààbò, Gen.Bashir Magashi (Rtd); Mínísítà fún ọ̀rọ̀ ilẹ̀ òkèèrè fún ìpínlẹ̀, Amb.Zubairu Dada; Olùgbani-nímọ̀ràn lórí ètò ààbò lórílẹ̀ èdè yìí, Maj.-Gen. Babagana Monguno (Rtd); àti alákòsóo ilé-isẹ́, tó ń ṣe ìtọpinpin lórílẹ̀ èdè Nàíjíríà, (National Intelligence Agency), Amb. Ahmed Abubakar.
--- Ẹ jáwọ́ lórí ẹ̀sun Sowore: AGF Abubakar.
Adájọ́ àgbà lórílẹ̀ èdè Náíjíríà (Attorney General of the Federation), Justice Abubakar Malami ti pàsẹ fún ilé-isẹ́ ọ̀tẹlẹ̀múyẹ́ (Department of State Services, DSS) láti jáwọ́ lórí ẹ̀sun Omoyẹle Sowore ní kíákíá.
--- ilé -ẹjọ́ ní Magu le di alága àjọ EFCC.
Adájọ́ ilé ẹjọ́ gíga lórílẹ̀ èdè Nàíjíríà tó wà nílùú Àbújá, Justice Ijeoma Ojukwu, ti yí ẹjọ́ tó wà níwájú rẹ̀ dànù bí omi-ìsanwọ́ láti máa jẹ́ kí Ibrahim Mustapha Magu adelé àjọ tó ń gbógun ti ìwà síṣe owó ìlú kúmọ-kumọ̀ lórílẹ̀ èdè yìí, Economic and Financial Crimes Commission, EFCC di alága àjọ náà, pé ẹjọ́ ọ̀hụn kò lẹ́sẹ̀ nílẹ̀.
Ìpẹ̀jọ́ náà ló wáyé làsíkó tí ilé ìgbìmọ asòfin kẹjọ lábẹ́ abẹnugan, Bùkọ́lá Sàràkí nígbà tí ilé ìgbìmọ̀ náà fàáké kọ́rí pé wọn kò ní jẹ́ kí adelé ọ̀hún di alága àjọ EFCC.
Nínú ìdájọ́ rẹ̀, adájọ́ Ojukwu ní, “Ẹjọ́ yìí kò ní ẹ̀rí láti gbe ẹ̀sùn rẹ̀ lẹ́sẹ̀ nítorí náà, ilé-ẹjọ́ da ẹjọ́ náà nú.
"Adájọ́ náà tún tẹ̀síwájú pé ààrẹ Muhammadu Buhari, ni “ọ̀bẹ àti iṣu lọ́wọ́, tí ó sì ní agbára láti fi ṣe ohun tí ó bá wùú, nítorí náà, òfin kò sọọ́ nípàtó iye àkókò tàbí àsìkò tí ààrẹ leè fi yan adelé sórí ipò.
"Adájọ́ Ojukwu tún tẹ̀síwájú pé ilé ìgbìmọ asòfin kò ní agbára lábẹ́ òfin láti sọ adelé si alága nípa ti alága àjọ EFCC.
--- Láìsí káàdì ìdánimọ̀, kò sí àǹfààní láti jókòó fún ìdánwò ilé-ẹ̀kọ́ gíga-Jamb.
Àjọ tó ń mọjútó ìdánwò lọ ṣí ilé- ẹ̀kọ́ gíga lórílẹ̀ èdè Nàíjíríà,The Joint Admissions and Matriculation Board, JAMB ,ti yan ẹgbẹ̀sán (1800)àwọn òsìsẹ́  wọn láti lọ ṣe àyẹ̀wò fínní-fínní lóri bí àwọn akẹ́kọ̀ọ́ tó ń gbáradì fún ìdánwò yóò se máa lo káádì ìdánimọ̀ wọn nínú àtẹ ìforúkọsílẹ̀ ẹ̀rọ ìgbàlódé  ti  àjọ JAMB àti ilé-isẹ́ tó ń pèsè káàdì ìdánimọ̀ lórílẹ̀ èdè Nàíjíríà ,National Identity Management Commission,jọ ṣe agbátẹrù rẹ̀.
Ajọ JAMB  ní  àwọn òsìsẹ́  tí àwọn yàn náà yóò lọ káàkiri gbogbo  orílẹ̀ èdè Nàíjíríà láti se àyẹ̀wò náà , ní èyí tí yóò se leè rọ àwọn akẹ́kọ̀ọ́ to fẹ  ṣe ìdánwò si ilé-ẹ̀kọ́ gíga, Unified Tertiary Matriculation Examination, ti ọdun 2020 náà lọ́rùn.
Àwọn òsìsẹ́ náà yóò wo àséyọrí àti ìpèníjà tí àwọn akẹ́kọ̀ọ́ náà le dojúkọ àti ọ̀nà tí wọn leè gbà láti wá ojútùú sí irú ìpèníjà ọ̀hún.
--- Abẹnugan ilé ìgbìmọ̀ asòfin ìpínlẹ̀ Taraba kọ̀wé fipò sílẹ̀.
Abẹnugan ilé ìgbìmọ̀ asòfin ìpínlẹ̀ Taraba, Taraba, ọ̀gbẹ́ni Abel Peter Diah, ló fárígá pé òun kò se abẹnugan mọ́ lọ́jọ́ Àìkú yìí.
Bó tilẹ̀ jẹ́ pé awuye-wuye ti ń lọ lọ́wọ́ pé gomina ìpínlẹ̀ náà, Darius Ishaku ti ń gbèrò láti yọ òun àti akẹgbẹ́ rẹ̀ nípò bi í jìgá.
Lórí ẹ̀rọ ìbánisọ̀rọ̀ lásàálẹ́ ọjọ́ Àìkú ló ti sọ pé ohun ti pinnu “láti kọ̀wé fipò sílẹ̀ gẹ́gẹ́ bi abẹnugan ilé ìgbìmọ̀ asòfin ìpínlẹ̀ Taraba fún ìdí kan tàbí ìdí kejì.
"Diah wá dúpẹ́ lọ́wọ́ àwọn ilé ìgbìmọ̀ asòfin fun ìfọẃọsowọ́pọ̀ wọn lásìkò tó ń darí wọn, ó tún wá rọ̀ wọ́n láti túbọ̀ máa fọwọ́sowọ́pọ̀ pẹ̀lú ìjọba ìpínlẹ̀ náà, ní èyí tí ìtẹ̀síwájú yóò ṣe débá ìpínlẹ̀ náà.
--- Ẹ wá wọkọ̀ ojú-irin ọ̀fẹ́ láti Èkó lọ sí Ìbàdàn.
Ìjọba orílẹ̀ èdè Nàíj́́ríà ti ní àwọn yóò bẹ̀rẹ̀ ọkọ̀ ojú irin ọ̀fẹ́ tí yóò máa gbé àwọn arìnrìnàjò láti Eko lọ sí Ìbàdàn lọ́fẹ̀ẹ́.
Ọkọ̀ ojú irin yìí yóò máa gbéra láti Iju nílùú Eko tí yóò si máa balẹ̀ sí ìlú Ìbàdàn.
Mínísítà fún ètò ìrìnnà lórílẹ̀ èdè Nàíjíríà, Rotimi Amaechi ni ó sọ̀rọ̀ yìí lásìkò tó ń se ìfilọ́lẹ̀ ètò ọkọ̀ ojú irin náà.
Amaechi ní ọkọ̀ ojú irin ọ̀fẹ́ náà yóò parí ní osù kẹta ọdún, 2020.
Amaechi ni ètò ọkọ̀ ojú irin ọ̀fẹ́ naa yóò bẹrẹ ni ọjọ́ kejì sí ọjọ́ kọ́kàndínlógún , oṣ̀u kéjìlá, ọdun, 2019 nígbà tí èyí tí yóò máa gberá láti Agege sí ìlú Ìbàdàn ńi ọjọ́ kọ́kànlélógún.
--- Dino Melaye fìdìí rẹmi nínú ètò ìdìbò asòfin ní ìpínlẹ̀ Kogi.
Olùdíje fún ipò asòfin àgbà nínú ẹgbẹ́, All Progressives Congress (APC),asòfin  Smart Adeyemi,ni ó jáwé olúborí nínú ètò ìdìbò asòfin tó wáyé ní apá ilà Gúsù ní ìpínlẹ̀ Kogi.
Olùdarí ètò ìdìbò ní ìpínlẹ̀ Kogi Ọ̀jọ̀gbọ́n Olajide Lawal, ni ó kéde àbájáde ètò ìdìbò náà lọ́jọ́ Àbámẹ́ta ni ìpínlẹ̀ Kogi.
Gẹ́gẹ́ bí àbájáde ètò ìdìbò náà l se lọ, Ọ̀jọ̀gbọ́n Ọlajide  ni asofin   Smart Adeyemi ni iye  ibo 88,373 láti fìdìí ẹnìkejì rẹ̀  Dino Melaye láti inú ẹgbẹ́  òsèlú People’s Democratic Party (PDP) janlẹ̀ nígbà tí òun ní iye ìbò  62,133.
Ambassador Rufus Aiyenigba to jẹ ọmọ ẹgbẹ  Social Democratic Party (SDP) ni o gbe ipo kẹta nigba ti o ni iye ìbò  659 ,John Olabode àti Adeyemi Taiwo tí wọn jẹ ọmọ ẹgbẹ African Democratic Congress (ADC) àti Nigeria Elements Progressive Party (NEPP ) ni iye ìbò  262 ati 119 bákan náà.
Àjọ elétò ìdìbò lórílẹ̀ èdè Nàíjíríà, The Independent National Electoral Commission (INEC) ti kéde pé olùdíje fún ipò asòfin àgbà Smart Adeyemi, tí ó jẹ́ ọmọ ẹgbẹ́ APC ló jáwé olúborí fún ipò asòfin àgbà.
--- ASUU le bẹ̀rẹ̀ ìyansẹ́nlódì láìpẹ́.
Ilé ìgbìmọ̀ asòfin orílẹ̀ èdè Nàíjíríà , ti ní tí àwọn kò bá tètè dá sí wàhálà tó ń sẹlẹ̀ láàrin ẹgbẹ́ olùkọ́ lórílẹ̀ èdè Nàíjíríà, Academic Staff Union of Universities (ASUU) àti ìjọba àpapọ̀, pé kí ìjọba máa fi àwọn olùkọ́ fáfitì sínú ètò ìlànà IPPIS.
Abbas Tajuddeen tó ń sojú fún ìpínlẹ̀ Kaduna, tó tún jẹ́ ọ̀kan lára ọmọ ìgbìmọ̀ asòfin nílùú Àbújá ló pe àkíyèsí ilé ìgbìmọ̀ asòfin láti dá sí ọ̀rọ̀ yìí.
Tajudeen ní ìgbésẹ̀ tí ìjọba àpapọ̀ fẹ́ gbé yìí dára púpọ̀.
Ó ní “Bí ẹgbẹ́ ASUU se ń fáríga láti ḿaa tẹ̀lé ètò ìlànà ti ́ ìjọba àpapọ̀ là sílẹ̀ nípa sísan owó osù wọn, leè fa ìyansẹ́lódì, ní èyí ti ́ó leè tún dákún ìsoro tó ń kojú àwọn akẹ́kọ̀ọ́ àti òbí wọn.
"Àmọ́sá, ìjọba àpapọ̀ ti ní àwọn fásitì mọ́kànlélógójì ni wọ́n ti forúkọ sílẹ̀ sínú ètò ìlànà yìí, bó tilẹ̀ jẹ́ pé ẹgbẹ́ ASUU sì kọ etí ikún láti tẹ̀lé ètò ìlànà ọ̀hún.
--- Ààrẹ Buhari bẹnu àtẹ lu wàhálà tó sẹlẹ̀ ní ìpínlẹ̀ Cross River.
Ààrẹ orílẹ̀ èdè Nàíjíríà ,Muhammadu Buhari ti bu ẹnu àtẹ lu wàhálà tó ń sẹlẹ̀ ní ìjọba Boki tó wà ní agbègbè ìpínlẹ̀ Cross River, ní èyí tí ó ti bẹ̀rẹ̀ ní wákàtí mẹrinlelogun sẹ́yìn sùgbọ́n tí wọ́n kò leè sọ iye ẹ̀mí tí wọ́n ti pàdánù báyìí nínú ìkọlù náà.
Nínú àtẹ̀jáde kan tí olùrànlọ́wọ́ ààrẹ fún ìròyìn àti ìkédè Garba Shehu gbé jáde lọ́jọ̀Rú pé:
“Ní báyìí ìpànìyàn àti ilé sísun ń lọ́wọ́ ní agbègbè Nsadop àti Boje.
Bákan náà, ní a ó tíì mọ ohun tó fa ìsẹ̀lẹ̀ burúku yìí.
Àmọ́sá, ààrẹ Buhari fi àìdùnnú rẹ̀ hàn lórí ìsẹ̀lẹ̀ yìí pé, kò sí irú ìbínú tó yẹ kí ènìyàn gba ẹ̀mí ẹnìkejì rẹ̀.
Àwọn ọmọ orílẹ̀ èdè Nàíjíríà gbọ́dọ̀ máa kọ́ bí wọn se ń gbé ní ìrẹ́pọ̀ àti àlááfíà.
Orílẹ̀ èdè Nàíjíríà kò nífẹ̀ẹ́ sí ogun abẹ́lé.
“Ààrẹ Buhari mọ̀ pé àwọn agbófinró àti ẹ̀sọ́ aláàbò ti ń yanjú isoro náà, ní èyí tí yóò mú kí àlàáfíà tètè pàdà sí agbègbè naa.
Ààrẹ tún ti bá gómìnà ipinlẹ River àti alásẹ ìjọba ìbílẹ̀ Boki sọ̀rọ̀ lórí ìpè láti gbé ìgbésẹ̀ bí wọn yóò se leè tètè yanjú wàhálà náà kíákíá.
--- Nàíjíríà bá orílẹ̀ èdè Kenya ati DR Congo kẹ́dùn ìjàm̀bá omíyalé.
Àarẹ orílẹ̀ èdè Nàíjíríà Muhammadu Buhari ti bá orílẹ̀ èdè Kenya àti DR Congo kẹ́dùn ìjàm̀bá omíyalé ati ilẹ riri tó ṣe ìjàm̀bá lórílẹ̀ èdè náà.
Nínú ìwẹ́ àtẹ̀jáde tí àarẹ Muhammadu Buhari kọ sí orílẹ̀ èdè méjéèjì náà, ààrẹ ni": “orílẹ̀ èdè Nàíjíríà ba ẹyin ati àwọn ènìyàn ti ìjàm̀bá omíyalé àti ilẹ̀ rírì náà sẹlẹ̀ sí kẹ́dùn púpọ̀"
Àarẹ tún sọ fún àwọn adarí orílẹ̀ èdè Kenya àti the Democratic Republic of Congo pé orílẹ̀ èdè Nàíjíríà yóò fi wọ́n sọ́kàn láti máa gbàdúrà fún wọn.
--- Ààrẹ Buhari màá fímu àwọ́n tó pa Achejuh Abuh jófin
Arábìnrin Achejuh Abuh tó jẹ́ ògbóǹtarìgì adarí àwọ́n obìnrin fún ẹgbẹ́ oselu People’s Democratic Party (PDP) ní ìjọba ìbílẹ̀ Wada/ Aro, tí àwọ́n oníjàm̀bá àti ọ̀daràn kan dáná sun nínú ilé rẹ̀ lásìkò ètò ìdìbò gómìnà tó wáyé ní ìpínlẹ̀ Kogi.
--- Ẹ se àtúnṣe si gbogbo àwọn ilé-ìwòsàn alábọ́dé lórílẹ̀ èdè yìí: Buhari.
Ààrẹ Muhammadu Buhari ti pàsẹ fún gbogbo àwọn àjọ tàbí ilé-isẹ́ ìjọba tó ń mójútó gbogbo ilé-ìwòsàn alábọ́dé tó wà jákè –jádò orílẹ̀ èdè yìí, pé kí wọ́n tètè wá wọ̀rọ̀kọ̀ fi sàd́a láti mu àtúnse dé bá wọn ní kíákíá.
Ààrẹ sọ̀rọ̀ yìí lásìkò tó ń tẹ́wọ́ gba àbájáde ìròyìn lórí: “Ètò ìnáwó lórí àwọn ilé-ìwòsàn alábọ́dé lórílẹ̀ èdè Nàíjíríà" ní èyí tí adarí ilé-ẹ̀kọ́ ètò ìlànà àti iṣẹ́ ìjìnlẹ̀ ọpọlọ (National Institute for Policy and Strategic Studies, NIPSS), Kúrú, ọ̀jọ̀gbọ́n Habu Galadima gbe fún un, nílùú Àbújá.
Ní ìparí ọdún 2018 ni ààrẹ ti bọwọ́lu ìwádìí lórí ètò àtúnse sí ilé-ìwòsàn alábọ́dé tó wà lórílẹ̀ èdè Nàíjíríà fun ọdún 2019 láti wá ojútùú sí àwọn ìpèníjà tó ń dojúkọ ètò ìlera, ní ọ̀nà àti mú ìdàgbàsókè bá ètò ìlera lórílẹ̀ èdè Nàíjíríà.
Ààrẹ tún fi dá ilé-ẹ̀kọ́ náà lójú pé gbogbo àwọn ilé-isẹ́ tàbí àjọ ìjọba tó ń mójútó ètò ìlera alábọ́dé lórílẹ̀ èdè Nàíjíríà ni yóò ṣe àmúlò ètò àtúnse tó wà nínú àbájáde ìwé náà.
--- Ilé ìgbìmọ̀ asòfin fẹnukò lórí àtúnse sí owó -orí sísan lórílẹ̀ èdè Nàíjíríà.
Ilé ìgbìmọ̀ asòfin àgbà lórílẹ̀ èdè Nàíjíríà ti gba àbá ìjọba àpapọ̀ wọlé nípa ṣíse àtúnse sí owó –orí sísan lórílẹ̀ èdè yii.
Asòfin Olamilekan Adeola, tó jẹ́ alága ìgbìmọ̀ náà, ní tí ìjọba àpapọ̀ bá ti bu ọwọ́ lu àtúnse sí owó- orí náà ńipa sísọ ọ́ di òfin, yóò pèsè àwujọ tó dára fún àwọn tó bá fẹ́ dá isẹ́ sílẹ̀ lórílẹ̀ èdè Nàíjíríà, àti pé yóò tún jẹ́ kí àwọn ilé-isẹ́ olókoòwò kékèkèé tún búrẹkẹ̀ sii.
Nínú ọ̀rọ̀ tirẹ̀, abẹnugan fún Ilé ìgbìmọ̀ asòfin àgbà lórílẹ̀ èdè Nàíjíríà, Ahmad Lawan, ní àtúnse sí òfin owó- orí yóò tún jẹ́ kí owó tó ń wọlé sí àpò òṣùwọ̀n orílẹ̀ èdè Nàíjíríà tún pọ̀ síi, ní èyí tí ìjọba yóò máa lo láti leè pèsè àwọn ohun amáyédẹrùn lórílẹ̀ èdè Nàíjíríà.
--- Mínísítà fún ìròyìn fẹ̀dùn ọkàn rẹ hàn lórí ikú olóògbé olóyè Alex Akinyele
Mínísítà fún ìròyìn àti àsà lórílè èdè Nàíjíríà, Lai Mohammed ti fẹ̀dùn ọkàn rẹ hàn lórí ikú olóògbé olóyè Alex Akinyele, tí ó jẹ́ mínísítà àná fún ìròyìn lórílè èdè Nàíjíríà.
Nínú àtèjáde kàn tí Mínísítà gbé jáde lọ́jọ́ Etí pé ikú olóyè Alex Akinyẹle jẹ́ àdánù mále-gbàgbé fún ẹbí, gbogbo àwon omo ìpínlè Ondo àti orílè èdè Nàíjíríà lápapọ̀.
Mínísítà sápéjùwe olóògbé Alex Akinyele gẹ́gẹ́ bí olùfokànsìn àti ẹni tó nífẹ̀ẹ́ orílè èdè Nàíjíríà púpọ̀.
Olóògbé Akínyẹlé ti jẹ́ mínísítà fún ìròyìn lórílè èdè Nàíjíríà àti alága àjọ tó ń sàmójútó eré ìdárayá lórílè èdè Nàíjíríà tẹ́lẹ̀rí nígbà ayé rẹ̀.
Mínísítà wá gbàdúrà pé kí Ọlọ́run tẹ́ olóògbé náà sí afẹ́fẹ́ ire.
--- Nàíjíríà yóò yàá ọgọ́ta biliọnu dọla fún ìdàgbàsókè ohun amáyédẹrun láti ilẹ̀ Amẹrika.
Ààrẹ orílè èdè Nàíjíríà Muhammadu Buhari ti ní kàkà kéku máa jẹ sèsé yóò fi sàwàdànù ni, òun yóò wá wọ̀rọ̀kọ̀ fi sàdá láti wá owó tí yóò lò fún ìdàgbàsókè ohun amáyédẹrùn lórílẹ̀ èdè yìí.
Ààrẹ Buhari sọ̀rọ̀ yìí lásìkò tó ń sèpàdé pẹ̀lú akọ̀wé owó fún orílẹ̀ èdè Amerika, Steven Mnuchin ni Riyadh lórí bí ìdàgbàsókè yóò ṣe dé bá ètò ọrọ̀ ajé lórílẹ̀ èdè Nàíjíríà, nípa ṣíṣe ètò ìrànwọ́ owó fún orílẹ̀ èdè yìí.
Àjọ orílẹ̀ èdè Amerika tó ń rí sí pípèsè ètò ìrànwọ́ owó tí wọn ń pè ní United States International Development Finance Corporation (USIDFC) ti ya ọgọ́ta bílíọ́nù dọ́là sọ́tọ̀ fún ìdàgbàsókè ohun amáyédẹrùn fún àwọn orílẹ̀ èdè tí ó kù díẹ̀ kí wọn fọwọ́ họrí.
--- Mobọ́lájí Johnson di olóògbé.
Gómìnà ìpínlẹ̀ Èkó Babajide Sanwo-olu ti fi ẹ̀dùn ọkàn rẹ̀ hàn lórí ikú olóògbé ajagunfẹ̀yìntì, Mobólájí Johnson tí ó jẹ́ gómìnà ológun àkọ́kọ́ fún ìpínlẹ̀ Èkó.
Sanwo-Olu sàpèjúwe olóògbé Mobólájí Johnson gẹ́gẹ́ bí onírẹ̀lẹ̀ òṣìṣẹ́ ológun, tí ó sì tún ní ìfẹ́ ìlú Èkó lọ́kàn.
Olóògbé Mobólájí Johnson kó ipa pàtàkì fún ìdàgbàsókè ìlú Èkó àti lórílẹ̀ èdè Nàíjíríà lápapọ̀.
Sanwo –Olu tún tẹ̀síwájú pé nígbà tí olóògbé Mobólájí Johnson jẹ gómìnà àkọ́kọ́ ní ìpínlẹ̀ Èkó lásìkò ìjọba ológun láàrin osùn Karùn-ún ọdún 1967 sí osù keje ,ọdún 1975 ni ètò ìdàgbàsókè wà ní ìpínlẹ̀ náà.
Gómìnà ìpínlẹ̀ Èkó wá rọ gbogbo àwọn ‘Lagosians’ pé ọ̀nà láti fi ẹ̀mí ìmoore hàn sí olóògbé náà ní láti jẹ́ kí ètò ìsèjọba rere tàn yíká ní àgbègbè àti àwùjọ wa.
Olóògbé Mobólájí Johnson jẹ́ Ọlọ́run nípè lẹ́yìn àìsàn díẹ̀, ọmọ ọdún mẹ́tàlélọ́gọ́rin (83) ni olóògbé náà, kí ó tó jáde láye.
--- Ọgọ́rùn ún miliọnu ọmọ orílẹ̀ èdè Nàíjíríà ni yóò jẹ̀gbádùn ètò ìlera alábọ́dé.
Orílẹ̀ èdè Nàíjíríà ti ní kàkà kéku máa jẹ sèsé yóò fi sàwàdànù ni, nípa síse àtúnse sí àwọn ilé- ìwòsàn tó pèsè ètò ìlera alábọ́dé ẹ̀gbẹ̀rún mẹ́wàá ti awọn ọgọ́rùn ún miliọnu ọmọ orílẹ̀ èdè Nàíjíríà yóò fi leè jẹ̀gbádùn ètò-ìlera alábọ́dé láàrin ọdún mẹ́wàá.
Àjọ tó ń rí sí ètò ìlera lorílẹ̀ èdè Nàíjíríà ló sọ̀rọ̀ yìí lọ́jọ́ Ìsẹgun níbi ìpàdé tí ìgbìmọ̀ ìjọba àpapọ̀ tó ń mójútó ètò ọrọ̀ ajé se, nílùú Àbújá , ní èyí ti ́igbákejì ààrẹ , Yẹmi Osinbajo darí rẹ̀.
Nígbà tí gómìnà ìpínlẹ̀ Anambra, Willy Obiano ń bá àwọn akọ̀ròyìn ilé-isẹ́ ààrẹ sọ̀rọ̀ lẹ́yìn ìpàdé pé “Bí orílẹ̀ èdè Nàíjíríà ṣe ṣe àṣeyọrí lórí ààrùn rọmọ lápá-rọmọ lẹ́sẹ̀, síbẹ̀ isẹ́ sì pọ̀ láti ṣe nípa fífi òpin sí ìtànkálẹ̀ ààrùn ọ̀hún.
"Obiano sọ pé àjọ ọ̀hún wá ń bẹ̀bẹ̀ fún ètò ìrànwọ́ lọ́wọ́ ìgbìmọ̀ tó ń rí sí ètò ọrọ̀ ajé láti pèsè owó ìrànwọ́ kí orílẹ̀ èdè Nàíjíríà leè tẹ̀síwájú nínú àwọn àṣeyọrí tí ó ti se nípa pípèsè ilé-ìwòsàn alábọ́dé lórílẹ̀ èdè yìí.
--- E máse fààyè gba ìrẹ̀wẹ̀sì okàn- Ààre Buhari gba àwon omo orílè-èdè Nàíjíríà níyànjú.
Ààre Muhammadu Buhari gbósùbà káre láí fún ikọ̀ agbábóòlù Nàíjíríà, tọ́jọ́ orí wọn kòju mẹ́tàdínlógún lọ (Golden Eaglets) fún iṣẹ takun-takun wọn, lẹ́yìn tí ikọ̀ náà gbo ewúro ìyà sójú ikọ̀ akaẹgbẹ́ won láti orílẹ̀-èdè Ecuador lánàá ọjọ́ ìṣẹ́gun (Tuesday), nínú ìdíje bọ́ọ̀lù àgbáyé tàwọn ọ̀dọ́ tọ́jọ́ orí wọn kòju mẹ́tàdínlógún lọ tó ń lọ lọ́wọ́ lórílẹ̀-èdè Brazil (FIFA Under 17 World Cup in Brazil).
"Ààrẹ wá lo ìwà akínkanjú àwọn ọ̀dọ́ náà láti fi gba àwọn ọmọ orílẹ̀-èdè Nàíjíríà níyànjú láti mú ìwà náà lò nínú gbogbo ohun tí wọn bá ń dáwọ́ lé, pàápàá jùlo fún ìdàgbàsókè orílẹ̀-èdè Nàíjíríà.
--- Wón tẹ́ Olóògbé Augustina Okechukwu sáfẹ́fẹ́ rere nílùú Enugu.
Olóògbé Augustina Okechukwu, ayaaba olùdarí àgbà ilé-iṣẹ́ akọ̀ròyìn Voice of Nigeria (VON), ọ̀gbẹ́ni Osita Okechukwu, ti wọ ilẹ̀ sùn báyìí nílùú rẹ̀ tín ṣe Eke, níjọba ìbílẹ̀ Udi Local Government nípínlè Enugu, lọ́jọ́ àbáméta (Saturday).
Lásìkò ìwàásù nílé ìjọ́sìn St.Paul’s Catholic Church, nílùú Eke, òjíṣé olúwa alàgbà Nnamdi Nwankwo, nínú ọ̀rọ̀ rẹ̀, Ó rọ àwon onígbàgbó láti gbé ìgbéayé tí yóò mú ayérorùn fún àwon tí ó wà láyìíká won gbogbo, kí won sì tún jẹ́ olùfokán sín nílé Olúwa.
Nínú ọ̀rọ̀ ìdúpé, ọkọ olóògbé náà, tí ó tún jẹ́ olùdarí àgbà ilé-iṣẹ́ VON, ọ̀gbẹ́ni Okechukwu dúpẹ́ lọ́wọ́ àwon ènìyàn fún ìfẹ́ tí wón fi hàn sí òun àti àpapọ̀ ẹbí lásìkò ìsìnkú náà.
Ẹ̀wẹ̀, lára àwọn tí ó kópa nínú ìsùnkú náà ni Bisobu Anaezichukwu Obodo, tí ó jé Bisobu ilé-ìjósìn Catholic Diocese, ní ìpínlẹ̀ Enugu, akòwé àgbà ìjoba àpapọ̀ ọ̀gbẹ́ni Boss Mustapha, ẹni tí akọ̀wé àgbà àjọ tó ń rí sí ọ̀rọ̀ abẹ́lé ìyáàfin Georgina Ekeoma-Nwaiwu ló ṣojú fún.
Bákan náà, ìgbàkejì gómìnà ìpínlẹ̀ Enugu, ìyáàfin Cecila Ezeilo àti mínísítà tẹ́lẹ̀rí fún ọ̀rọ̀ ilẹ̀-òkèrè, ọ̀gbéni Dubem Onyia, tí ó fi tún mọ àwọn ènìyàn jànkàn-jànkàn mííràn.
--- Àjọ FIFA fòfin de adarí ìfẹsẹ̀wọnsẹ̀ bọ́ọ̀lù ọmọ orílẹ̀-èdè Kenya títí láí.
Adarí ìfẹsẹ̀wọnsẹ̀ bọ́ọ̀lù ọmọ orílẹ̀-èdè Kenya tí ó yẹ kí ó darí ìfẹsẹ̀wọnsẹ̀ níbi Ife ẹ̀yẹ àgbááyé tí ó ń lọ lọ́wọ́ lórílẹ̀-èdè Russia ni wọ́n ti fi òfin dè títí láí lẹ́yìn tí wọ́n gbá a mú pẹ̀lú gbígba owó ìbọ̀ọ̀nú.
Aden Marwa di kíkásílẹ̀ lásìkò tí ó ń gba ẹgbẹ̀ta owó dollar lásìkò iṣẹ́ àkànṣe Àjọ tó ń mójú tó bọ́ọ̀lù àfẹsẹ̀gbá ní ilè Adúláwọ̀ (CAF) lórílẹ̀-èdè Ghana.
Ó wà lára àwọn méjìlélógún tí àjọ CAF fòfin dè nínú ìpàdé ìfọ̀wà-ìbàjẹ́-nù tí wọ́n pè lópin ọ̀sè tó kọjá.
Marwa, tí ó wà ní ìpamọ́ ní àṣekágbá ìdíje ọdún 2014 lórílẹ̀-èdè Brazil ni wọ́n ti kọ́kọ́ yọ kúrò lára àwọn tí yóò darí ìdíje ní orílẹ̀-èdè Russia.
Ìfòfindè títí lái yìí jẹ́ ṣíṣe láti ọwọ́ ìgbìmọ̀ tí ó ń ṣèdájọ́ ìwà-ìbàjẹ́ àjọ CAF, èyí tí ó tún fi òfin de àwọn adarí ìfẹsẹ̀wọnsẹ̀ bọ́ọ̀lù mẹ́wàá mìíràn fún ọdún méjì sí ọdún mẹ́wàá fún irúfẹ́ ẹ̀sùn kan náà.
--- Pinnick jẹ́ yíyàn gẹ́gẹ́ bí igbákejì ààrẹ àjọ CAF
Ààrẹ Àjọ tó ń mójú tó bọ́ọ̀lù àfẹsẹ̀gbá lórílẹ̀-èdè Nàìjííríà (NFF) Amaju Pinnick ti jẹ́ yíyàn gẹ́gẹ́ bí igbákejì ààrẹ àkọ́kọ́ Àjọ tó ń mójú tó bọ́ọ̀lù àfẹsẹ̀gbá ní ilè Adúláwọ̀ (CAF).
Ìwé náà kà báyìí pé” Látàrí ìkọ̀wéfipòsílẹ̀ igbákejì ààrẹ àkọ́kọ́, Ọ̀gbẹ́ni Kwesi Nyantakyi àti òkè téńté tí Àjọ tó ń mójú tó bọ́ọ̀lù àfẹsẹ̀gbá lórílẹ̀-èdè Nàìjííríà wà Ààrẹ Àjọ CAF, lẹ́yìn tí ó fi ọ̀rọ̀ lọ àwọn ọmọ ìgbìmọ̀ ìṣẹ̀lẹ̀ pàjáwìrì, yan Ọ̀gbẹ́ni Amaju Melvin Pinnick gẹ́gẹ́ bí igbákejì ààrẹ àkọ́kọ́.
”Ìgbésẹ̀ yìí wà ní ìbámu pẹ̀lú àpilẹ̀kọ kẹtàdínlọ́gbọ̀n, ìpínrọ̀ kejì léyìí tí ìgbìmọ̀ ìṣàkóso yóò fọwọ́ sí ní ìjókòó tí wọ́n ti fi sí ọjọ́ kẹtàdínlọ́gbọ̀n àti ìkejìdínlọ́gbọ̀n oṣù kẹsàn-án ọdún 2018.” nínú ọ̀rọ̀ inú àtẹ̀jáde, okùn mìíràn ni ìyànsípò yìí jẹ́ fún Amaju pẹ̀lú bí ó ṣe jẹ́ olórí ìgbìmọ̀ Ife ẹ̀yẹ ilẹ̀ Adúláwọ̀ tí yóò mójú tó ayẹyẹ ìṣíde.
Ó tún jẹ́ ọ̀kan lára ọmọ ìgbìmọ̀ fún ìṣètò fún Ife ẹ̀yẹ àgbááyé FIFA.
--- Quadri gba ipò ogún lágbàáyé, àkọ́kọ́ ní ilẹ̀ Adúláwọ̀.
Aruna Quadri gòkè sí i pẹ̀lú àkàsọ̀ méji lọ sí ipò ogún lórí àtẹ àgbááyé àjọ agbáyòtẹníìsì-orí-tàbìlì tí ó sì di ipò kínní mú ní ilẹ̀ Adúláwọ̀ ṣaájú ọmọ orílẹ̀-èdè Egypt Omar Assar tí ó di ipò náà mú ní ilẹ̀ Adúláwọ̀ tẹ́lẹ̀.
Ṣaájú kí àtẹ yìí tó jáde, ipọ̀ èjìlélógún ni Quadri wà ní inú oṣù kẹfà. Pẹ̀lú àmì òjìlélẹ́gbọ̀kànléláàádọ́ta-o-dín-mẹ́fà, Quadri ṣíwájú Assar tí òun ní àmì òjìlélẹ́gbọ̀kànléláàádọ́ta-o-dín-méje ní orí àtẹ tuntun, ó sì ti já láti ipò kẹ́tàdínlógún sípò kọ́kànlélógún lórí ipò àtẹ náà.
Èyí ni ìgbàkejì nínú ọdún yìí tí Quadri yóò wà lára àwọn ogún àkọ́kọ́ lágbàáyé, pẹ̀lú bí ó ṣe ti wà ní ipò yìí kan náà ní inù oṣù kínní ọdún 2018, tí ó jẹ́ ọmọ orílẹ̀-èdè Nàìjííríàn àkọ́kọ́ láti rí èyí ṣe.
Fan Zhendong ọmọ orílẹ̀-èdè China di ipò àkọ́kọ́ rẹ̀ mú lágbàáyé síbẹ̀ fún osù mẹ́rin léra wọn àti fún ìgbà àkọ́kọ́ nínú ìtàn iṣẹ́ rẹ̀.
Bákan náà, Ma Long, gbajúgbajà aṣáájú nínú ìdíje Olympic tí ó tún jẹ́ aṣáájú lágbàáyé, nǹkan ò ṣenu ire fún un; pẹ̀lú bí ó ṣe já láti ipò kejì sí ipò kẹfà.
Òun ni ó wà nípò kẹrin láti orílẹ̀-èdè China nínú àwọn tí ó ga jùlọ. Lin Gaoyuan gòkè láti ipò karùn-ún sí ipò kẹta; Xu Xin já pẹ̀lú àkàsọ̀ kan sí ipò kẹfà.
Bákan náà ní ti orílẹ̀-èdè Germany. Timo Boll gòkè pẹ̀lú àkàsọ̀ méjì, ó wà ní ipò kejì báyìí; Dimitrij Ovtcharov rébọ́ pẹ̀lú àkàsọ kan, ó wà ní ipò kẹrin báyìí.
--- Ẹ ṣé o! – Mikel dúpẹ́ lọ́wọ́ àwọn Ọlọ́pàá fún dídóòlà bàbá rẹ̀
Balógun ikọ̀ Super Eagles John Mikel Obi ti fi ẹ̀mí ìmoore hàn sí àwọn ọlọ́pàá ilẹ̀ Nàìjííríà fún dídóòlà bàbá rẹ̀ nínú ìgbèkùn.
Bàbá àgbà Michael Obi, pẹ̀lú awakọ̀ rẹ̀ ni àwọn agbébọn tí a kò mọ̀ jígbé ní ọjọ́ kọkàndínlọ́gbọ̀ oṣù kẹfà, ní ó ku wákàtí díẹ̀ sí ìfẹsẹ̀wọnsẹ̀ ìfe ẹ̀yẹ́ agbááyé orílẹ̀-èdè Nàìjííríà àti orílẹ̀-èdè ní St. Petersburg, ní orílẹ̀-èdè Russia.
Ṣùgbọ́n àwọn ikọ̀ Ọlọ́pàá ẹ̀ka ti ìpínlẹ̀ Enúgun dóòlà rẹ̀ lọ́jọ́ ajé (Monday), láwọn tí wọ́n dáná ogun ìbọn yá àwọn ajínigbé wọ̀nyí.
“Mà á fẹ́ dúpẹ́ lọ́wọ́ àwọn aláṣẹ ile-iṣẹ́ ọlọ́pàá tí wọ́n lọ́wọ́ nínú ìpadàbọ̀ bàbá mi láyọ̀ àti àlááfíà lẹ́yìn ìninilára ọ̀sẹ̀ yìí,” Mikel sọ èyí lórí ìkànnì Twitter rẹ̀.
Ó tún dúpẹ́ lówọ́ àwọn ọmọ orílẹ̀-èdè Nàìjííríà fún àdúrà àti àtìlẹyìn wọn.
“Èmi àti àwọn ẹbí mi mọ rírì o,” ló fi parí ọ̀rọ̀ rẹ̀
Pẹ̀ú èyí, Mikel lọ láti gbá ìdíje náà láìsọ ohun tí ó ń bá a fínra fún ẹnikẹ́ni.
Èyí ni ó fi jẹ́ ìgbà kejì láàrin ọdún méje tí Bàbá àgbà Michael Obi ti di jíjígbé.
--- Mohamed Salah to̩wó̩ bò̩wé tuntun pẹ̀lú Liverpool.
Atamátàsé ikọ̀ agbábọ́ọ̀lù Liverpool, tí ó tún jẹ́ ọmọ orílẹ̀ èdè Egypt, Mohamed Salah ti sún ìbásiṣẹ́pọ̀ rẹ̀ síwáju nínú ikọ̀ agbábọ́ọ̀lù Liverpool.
Agbábó̩ò̩lù iwájú fún orílè èdè Egypt tí sún àkókò rè̩ pè̩lú ikò̩ Liverpool síwájú si nípa títo̩wó̩ bò̩wé, lé̩yìn bi o̩dún kan tí ó ti ikò̩ AS Roma dé ikò̩ Liverpool.
--- Fídíò: Russia fìdùnnú hàn lẹ́yìn tí wọ́n já Spain.
Ọ̀pọ̀ ènìyàn kò lérò pé ikọ̀ agbábọ́ọ̀lù orílẹ̀ èdè Russia yóò ní àǹfààní láti jáde kúrò nípele kínní ìdíje bọ́ọ̀lù àgbáyé tó ń lọ lọ́wọ́, eléyìí tí orílẹ̀-èdè Russia ọ̀hún ṣagbátẹrù rẹ̀.
Àmó̩, ikọ̀ ọ̀hún ya gbogbo ènìyàn lé̩nu nípa jíjá Spain nípele kejì ìdíje pẹ̀lú bọ́ọ̀lù àgbésílẹ̀-gbá.
--- IHF yóò ṣèdánilẹ́kọ̀ọ́ fún àkọ́nimọ̀ọ́gbá bò̩ó̩lù-àfo̩wó̩gbá wa.
Ààrẹ àjọ amójútó bọ́ọ̀lù-àfọwọ́gbá lórílẹ̀-èdè Nàìjííríà, Sam Ocheho sọ pé ètò ń lọ lọ́wọ́ pẹ̀lú àjọ amójútó bọ́ọ̀lù-àfọwọ́gbà tìlú òkèrè láti dáwo̩n akọ́nimọ̀ọ́gbá wa lé̩kò̩ó̩.
Ocheho, sọ ọ̀rọ̀ yìí dí mímọ̀ ní àsìkò àsekágbá ìdíje Sam Ocheho International Invitational Handball Championships, ní àjo̩ ò̩hún ti pinnu láti mu ìmò̩ àwo̩n akọ́nimọ̀ọ́gbá wa àti àwo̩n òs̩ìs̩é̩ ìdárayá yòókù peléke sí i.
Ó fikún ọ̀rọ̀ rẹ̀ pé, orílẹ̀-èdè Nàìjííríà ti ṣetán láti mú àyípadà ọ̀tún dé bá eré ìdárayá ọ̀hún àti àwọn akónimọ̀ọ́gbá rẹ̀ lórílẹ̀-èdè yìí, tesiwaju si, Ocheho ní, ìdanilẹ́kọ̀ọ́ náà yóò wáyé ní ìpínlẹ̀ Èkó, bẹ́ẹ̀ sì ni ikọ̀ obìnrin yóò wà ní ìpàgọ́ wọn fún ọ̀sẹ̀ méjì, ní ọ̀nà láti tún máa ṣàmójútó àwọn olùkópa ṣaájú ọ̀kan-ò-jọ̀kan ìdíje tó ń bọ̀ lọ́nà.
O ní, báyìí, ọ̀rò̩ ń lọ lọ́wọ́ pẹ̀lú àjọ IHF láti ràn wá lọ́wọ́ fún ìdánilẹ́kọ̀ọ́ àwọn akọ́nimọ̀ọ́gbá wa gbogbo.
Ìdánilẹ́kọ̀ọ́ náà yóò wáyé kí ọdún yìí tó parí, nítorí a fẹ́ kí àwọn akọ́nimọ̀ọ́gbá wa ní ìmọ̀ ló̩wó̩ló̩wó̩ nínú eré ìdárayá náà, èyí tí á nípa lórí àwo̩n agbábò̩ò̩lù.
--- Ìdíje bọ́ọ̀lù àgbááyé: Belgium lu England.
Àmì-ayò kan ṣoṣo Adnan Januzaj ló mú ikò̩ Belgium je̩gàba lórí England ikò̩ G.
Agbábọ́ọ̀lù tẹ́lẹ̀rí Manchester United gbámì-ayò náà wọlé níṣẹ̀ẹ́jú péréte kí ìfẹ́sẹ̀wọnsẹ̀ ọ̀hún tó wá síparí, èyí tó sì mú ikò̩ Belgium lé tété níkò̩ wo̩n àfi tíkò̩ England bá mi àwò̩n bákan náà.
È̩wè̩, látàarí pípegedé ikọ̀ agbábọ́ọ̀lù orílè̩-èdè méjéèjì, oríṣiríṣi àtúnṣe nikọ̀ kọ̀ọ̀kan ṣe, èyí  ó sì han bóyá ikò̩ yòówù fé̩ jáwé olúborí nínú ìfe̩sè̩wo̩nsè̩ wo̩n.
Belgium ti gba àpapọ̀ káàdì pélébé ólómi ọsàn márùn-ún tí orílẹ̀ èdè England sì ti gba méjì péré.
Èyí tó jásí pé, tí ìfẹsẹ̀wọnsẹ̀ ọ̀hún bá parí sámì dọ́gba-dọ́gba, England yóò parí sípò kinni ṣaájú ikọ̀ akẹegbẹ́ wọn tí wo̩n kò bá mi àwò̩n ara wo̩n.
--- Àjọ NFF sàjọyọ̀ ayẹyẹ ọjọ́-ìbí pẹ̀lú Rohr àti Balogun.
Àjọ amójútó bọ́ọ̀lù ní Nàìjííríà (NFF), sàjọyọ̀ ọjọ́-ìbí pẹ̀lú akó̩nimò̩ó̩gbá, Gernot Rohr, tó s̩ayẹyẹ ọjọ́-ìbí ọdún márùndínláàdọ́rin lEssentuki, Russia lọ́jọ́bọ.
Wọ́n bí Rohr lọ́jọ́ kéjídínlọ́gbọ̀n oṣù kẹfà, ọdún 1953 ni Mannheim, Germany.
Akọ́nimọ̀ọ́gbá OGC Nice té̩lè̩, lạ̀jọ NFF yàn gẹ́gẹ́ bí akọnimọ̀ọ́gbá Super Eagles lọ́dún 2016 ó sì rankọ̀ ọ̀hún lọ́wọ́ láti lo̩ ìdíje bọ́ọ̀lù àgbááyé tó ń lọ lọ́wọ́ lórílẹ̀-èdè Russia.
NFF sún ìbáṣiṣẹ́pọ̀ pẹ̀lú Rohr síwájú di ọdún 2020.
Kú ayẹyẹ ọjọ́-ibi akó̩nimò̩ó̩gbá Super Eagles, Gernot Rohr.
“Àwọn òṣìṣẹ́ tí wọ́n jọ ń ṣiṣẹ́ pò ní ìpàgọ́ ikọ̀ ọ̀hún nílùú Essentuki, pèsè àkàrà òyìnbó àti òdòdó láti fi ṣàjọyọ̀ o̩jó̩ rẹ̀,” NFF sò̩yí lóri twitter, pè̩lú àwò̩rán Rohr tó dunnú táwo̩n òs̩ìs̩é̩ sì yiká.
Rohr atùkọ̀ Super Eagles gbá ìfẹsẹ̀wọnsẹ̀ ogún, ó borí mẹ́sàn-án, ó pàdánù mẹ́fà, ó sì gbá ò̩mì márùn ún.
Àjọ NFF tún kí agbábọ́ọ̀lù ọwọ́ ẹ̀yìn ikọ̀ Super Eagles, Leon Balogun tí ó pé ogbọ̀n ọdún lọ́jọ́bọ̀ (Thursday).
Wọ́n bí Balogun lọ́jọ́ kéjídínlọ́gbọ̀n oṣu ̀kẹfà, ọdún 1988 sílùu Berlin, lórílẹ̀-èdè Germany.
--- Amúyangàn wá niyín - CAF, FIFA gbóríyìn fún Super Eagles.
Akọ̀wé àgbà àjọ FIFA, Fatma Samoura, àjọ CAF àti ọ̀gọ̀ọ̀rò̩ àwọn olólùfẹ́ ikọ̀ agbábọ́ọ̀lù ló gbà pé ikọ̀ agbábọ́ọ̀lù Super Eagles mú ilè̩ adúláwò̩ dùn pè̩lú bí wó̩n se pàdánù ìfe̩sè̩wo̩nsè̩ wo̩n.
Àmì-ayò kan sódo ni ikò̩ Argentina ni ìfe̩sèwo̩nsè̩ ikò̩ ìke̩yìn (Group D) ni pápá ìs̩iré Saint Petersburg, èyí tó mú wo̩n wà nípò ke̩ta pè̩lú àmì mé̩ta lé̩yìn Argentina tó mí àmì mé̩rin.
Argentina tí Lionel Messi jé̩ balógun wo̩n, yóò darapọ̀ mọ́ Croatia tó parí ìfigagbága ọ̀hún sípò kínní pẹ̀lú àmì mẹ́sàn-án, nígbà tí Iceland às̩è̩s̩è̩dé yóò lo̩lé pè̩lú ikò̩ Gernot Rohr.
Bákan náà, àjọ CAF, ti adúláwò̩, sọ lórí ẹ̀rọ ayélujára wọn pé, ikọ̀ Super Eagles gbìyànjú lọ́pọ̀lọpọ̀, bẹ́ẹ̀ sì ni wọ́n mú orí àwọn wú.
Àwo̩n olós̩èlú kan ní Nàìjíríà fi so̩wó̩ lórí twitter láti yìn ikò̩ Nàìjíríà.
Ààrẹ ilé ìgbìmọ̀ aṣòfin, Dókítà Bukola Saraki túwíìtì pé: Iṣẹ́ takun-takun ni ikọ̀ Super Eagles ṣe.
A sa ipa púpọ̀.
Síbè̩, ènìyàn borí níwò̩n, kùnà níwò̩n.
E̩ s̩o̩kàn o̩kùnrin, nítorí e̩ dàwò̩ko̩s̩e fún o̩gó̩sàn-án mílíò̩nù. E s̩eun”.
"Aṣòfin Ben Murray Bruce ní: Iṣẹ́ ribiribi lẹ ṣe.
Èsì ìfẹsẹ̀wọnsẹ̀ yìí kò yí ìfẹ́ yín lọ́kàn wa padà.
A jo̩ borí papò̩, a jo̩ kùnà papò̩. E s̩e múyangàn.
Pè̩lú Egypt, Morocco àti Tunisia tí wó̩n ti lo̩lé, Senegal nìkan lorílè̩èdè adúláwò̩ kan tó kù, wo̩n á fe̩sè̩wo̩nsè̩ pè̩lú Colombia ni ìfe̩sè̩wo̩nsè̩ tó ké̩yìn ikò̩ H ló̩jó̩bò̩.
--- Croatia yóò gbé àwọn ojúlówó agbábọ́ọ̀lù jókòó.
Akọ́nimọ̀ọ́gbá àgbà ikò̩ Croatia, Zlatko Dalic s̩etán láti gbé àwọn ojúlówó agbábọ́ọ̀lù mẹ́jọ jókòó nínú ìfigagbága ìkẹyìn ìpele àkọ́kọ́ ìdíje Russia pẹ̀lú orílẹ̀-èdè Iceland.
Ẹ̀wẹ̀, ikò̩ Dalic tí ní àmì tí ó ye̩ fún ìpele tó tè̩le ní ìdíje̩ ò̩hún, ìrètí wà pé, Ivan Rakitic, Mario Mandzukic, Luka Modric, Dejan Lovren àti Ante Rabic wọn kò ní bẹ̀rẹ̀ ìfẹsẹ̀wọnsẹ̀ náa.
Dalic ní, Ó wù mí láti wà lókè téńté tábìlì, s̩ùgbó̩n a gbọdọ̀ ṣe àtúnṣe síkọ̀ wa, látàrí àwọn agbábọ́ọ̀lù kọ̀ọ̀kan tó ti gba káàdì olómi-ọsàn, fúndìí èyí màá sàtúnṣe sáwọn agbábọ́ọ̀lu mì.
--- Saudi Arabia fàgbà han Egypt pẹ̀lú àmì-ayò méjì sóókan.
Egypt fún ọmọ ọdún márùndínláàdọ́ta aṣọ́lé wo̩n, Essam El-Hadary láǹfààní láti dile, èyí tó sọ́ daṣọ́lé tó dàgbà jùlọ nítàn bọ́ọ̀lù àgbááyé.
Egypt àti Saudi Arabia ló pàdánù ìfe̩sè̩wo̩nsè̩ méjì wo̩n àkó̩kó̩.
Al Dawsari gbámì ayò mìíràn wọ̀lé, eléyìí tó ran Saudi Arabia lọ́wọ́ láti jáwé olúborí, tí wọ́n sì parí sípò kẹta nípele náà.
--- Ìdíje àgbááyé: Uruguay gbonwúro sójú Russia 3-0.
Adùn ìdíje àgbáyé fún Russia forís̩ánpó̩n ló̩jó̩ ajé bí Uruguay s̩e fàgbà han ikọ̀ náà pẹ̀lú 3-0.
Atamátàsé agbábọ́ọ̀lù ọwọ́ iwájú fún Uruguay, Luiz Suarez ló gbá àmì-ayò kínní wọlé nísè̩ẹ́jú mẹ́wàá sáà àkọ́kọ́ tí ìfẹsẹ̀wọnsẹ̀ náà bẹ̀rẹ̀ láti mukò̩ ò̩hún darí.
Ikọ̀ agbábọ́ọ̀lù Russia s̩apá wọn láti dámì-ayò ọ̀hún padà, ṣùgbọ́n omi pọ̀ ju ọkà lọ.
Níṣẹ̀ẹ́jú mẹ́tàlélógún Diego Laxalt sọ àmì ayò ọ̀hún di méjì sóódo, èyí tí bó̩ò̩lù rè̩ bá Cheryshev láti mú ikò̩ gúúsù Amé̩ríkà lékè.
Agbábó̩̀ò̩lù amúlé, Akinfeev ti bó̩ò̩lù àgbáwo̩lé s̩ùgbó̩n Cavani tun gba wo̩lé ó sì jé̩ igbà àkó̩kó̩ tá mi àwò̩n nídìíje ò̩hún ní àádọ́rùn-ún iṣẹ́jú
Uruguay lé téńté group A, pẹ̀lú àmì mẹ́sàn-án láì màwò̩n wo̩n.
Wo̩n yóò kojú ikọ̀ tó bá tè̩lé adarí group B, tí Russia agbanilálejò kojú.
--- Ààrẹ Buhari kí ikọ̀ Super Eagles.
Ààrẹ orílè̩ èdè Nàìjíríà Muhammadu Buhari ti kí ikọ̀ Super Eagles ti Nàìjííríà fún àṣeyọrí wo̩n ní o̩jọ́ ẹtì lóri ikò̩ Iceland nínú ìfẹsèwọnsẹ̀ wo̩n ẹlẹ́ẹ̀kejì nínú ìdíje àgbáyé 2018 ní Russia.
Ààre̩ s̩e àfihàn ìdùnnú rè̩ sí ìgboyà, ìsé̩ra-e̩ni, ìṣọ̀kan àti è̩mí àìlekùnà tí àwo̩n agbábó̩ò̩lù ò̩dò̩ Nàìjíríà s̩e àfihàn.
Ààrẹ wá rọ̀ wó̩n láti má fojú kéré ara wo̩n s̩ùgbó̩n kí wó̩n tẹ̀síwájú nípa jíjáwé olúborí lórí ikò̩ Argentina, níbi ìfẹsẹ̀wọnsẹ̀ ò̩sẹ̀ tó ń bọ̀.
Gẹ́gẹ́ bó s̩e sọ:"ọkàn mí balẹ̀ tíkọ̀ wa bá nígbàgbọ́ nínú ara wọn, dandan ni kí wọ́n pegedé níbi ìpele líle yìí, kí wọ́n sì rìn jìnnà nídìíje náà, “Ó fi kún-un, “pẹ̀lú ìfọkànsìn, kò sáìṣe.
Ààrẹ wá rọ gbogbo ọmọ orílẹ̀ èdè Naijiria láti túbọ̀ máa gbárùkù ti àwọn aṣojú yìí pẹ̀lú àdúrà àti àtìlẹyìn ọlọ́kan-ò-jọ̀kan.
Nàìjííríà lu ikọ̀ Iceland pẹ̀lú àmi ayò méjì sí òdo, Ahmed Musa ló gbá àmì-ayò méjì ọ̀hún wọlé ní ìpele kejì eré ìfẹsẹ̀wọnsẹ̀ náà.
--- Dalung: Eagles yóò ṣe dáadáa nífẹsẹ̀wọnsẹ̀ wọn yòókù.
Mínísítà amójú eré-ìdárayá, Solomon Dalung, ní òun nídàánilójú pé ikọ̀ agbábọ́ọ̀lù Super Eagles yóò ṣe dáradára nífẹsẹ̀wọnsẹ̀ wọn yòókù.
Solomon Dalung so̩ fún VON, Rafat Salami pé gbogbo ìrètí kó̩ ló ti so̩nù bó tilè̩ jé̩ pé ikò̩ ò̩hún so̩ ìfe̩sèwo̩nsè̩ wo̩n àkó̩kó̩ nù nídìj́ié àgbáyé.
Ó so̩yí ní pápákọ̀ òfurufú Nnamdi Azikiwe nílùú Àbújá, bí ó s̩e ti Germany dé.
--- Russia 2018: Japan fàgbà han Colombia.
Japan tó fàgbà hàn Colombia, só̩ di ìgbà àkó̩kó̩ tí wo̩n yóò borí alátakò̩ láti gúúsù ìwọ̀ oòrùn Amerika.
Ò̩pò̩ àwọn olólùfé̩ bó̩ò̩lù àfẹsègbá, tí wón ń ta té̩té́ ló gbówó lórí orílè̩-èdè Colombia pé wọn yóò borí.
Ò̩kan lára àmì-ayò tí Japan gbáwọlé, ló wá látojú bọ́ọ̀lù agbésílẹ̀gbá́.
Wó̩n rí bọ́ọ̀lù agbésílẹ̀gbà lé̩yìn tagbé̩yìn fún Colombia, Carlos Sanchez dènà s̩ó̩ò̩tì à-mi-àwò̩n látò̩do̩ Yuya Osako ti Japan.
--- Super Eagles bẹ̀èrẹ̀ ìgbáradì ní kíkún fún ìfẹsẹ̀wọnsẹ̀ Croatia.
Ikò̩ Super Eagles bẹ̀ẹ̀rẹ̀ ìgbáradì wo̩n lónìí ní 10:15am àárò̩.
Ìgbáradì náà s̩íde nís̩è̩é̩jú mé̩è̩dógún àkó̩kó̩, wó̩n sì gùnlé ète ikò̩ náà.
--- Canada, U.S, Mexico yóò ṣagbáterù ìdíje àgbáyé 2026.
Amẹ́ríkà, Canada àti Mexico yóò ṣagbátẹrù ìdíje àgbááyé ló̩dún 2026, lẹ́yìn tí wọ́n jáwé olú́borí pè̩lú ò̩kándínláàdó̩rin ibò láàrin wo̩n sí orílẹ̀-èdè Morocco tí òun náà ń gbèrò láti ṣagbátẹrù ìdíje ọ̀hún, èyí tíkò̩ máa di méjìdínláàdo̩ta fúngbà àkó̩kó̩.
--- Lopetegui rọ́pọ̀ Zidane ni Madrid.
Ikọ̀ Real Madrid ti yan akọ́nimọ̀ọ́gbá Spain, Julen Lopetegui gẹ́gẹ́ bí akọ́nimọ̀ọ́gbá tuntun sáà tó ń bọ̀.
Lopetegui, ọmọ ọdún mọ́kànléláàdọ́ta (51), rọ́pò Zinedine Zidane, lẹ́ni tó kò̩ láti tè̩síwájú gé̩gé̩ bi akó̩nimò̩ó̩gbá wo̩n, lẹ́yìn to ran ikò̩ ọ̀hún lọ́wọ́ láti gbafe-ẹ̀yẹ ìdíje UEFA Champions League nígbà mẹ́ta léra ọ̀tọ̀ọ̀tọ̀.
Julen Lopetegui ni yóò jẹ́ akọ́nimọ̀ọ́gbá àgbà ikọ̀ Real Madrid lẹ́yìn ìdíje àgbááyé 2018.
"Lopetegui bẹ̀ẹ̀rẹ̀ sí ní tukọ̀ agbábọ́ọ̀lù Spain láti ọdún 2016.
Bẹ́ẹ̀ sì ni ó fìgbà kan jẹ́ akónimọ̀ọ́gbá ikọ̀ agbábọ́ọ̀lù FC Porto.
Ó tún kópa fúnkọ̀ Real Madrid àti Barcelona.
--- Russia 2018: Germany gunlè̩ fún ìdíje àgbáye.
Àwọn agbábọ́ọ̀lù English Premier League pàdé Erdogan nílùú London lóṣù tó kọjá, èyí tó mú Gundogan fẹ̀wù ìgbábọ́ọ̀lù ikọ̀ Manchester City rẹ̀ ránsẹ́ sáàrẹ rè̩.
Germany balẹ̀ sí Moscow lọ́jọ́ ìṣé̩gun, pè̩lú èròǹgbà láti dààbò bò ife-ẹ̀yẹ àgbááyé tó wà lọ́wọ́ wọn, pè̩lú ìrètí láti mọ́kàn kúrò nínú gbogbo awuyewuye òṣèlú tó rò̩ mó̩ Mesut Ozil àti Ilkay Gundogan.
Nínú gbogbo ìfẹsẹ̀wọnsẹ̀ ọlọ́rẹ̀ẹ́jọ̀rẹ́, làwọn olólùfẹ́ ikọ̀ náà bẹnu àté̩ lu Ozil àti Gundogan tí wọ́n jágbá́bọ́ọ̀lù Germany ṣùgbọ́n wọ́n tan mó̩ Turkey fún pípàdé ààrẹ ilẹ̀ Turkey RecepTayyip Erdogan.
--- Òṣìṣé̩ àjọ Ghana fis̩é̩ FIFA sí̀̀lè̩ nítorí ìfè̩sùn ìwàbàjé̩ kàn-án.
Òṣìṣé̩ àjọ FIFA, Kwesi Nyantakyi, ti fipò sílẹ̀ lájọ FIFA, látàrí ẹ̀sùn ìwàbàjé̩ tí wọ́n fi kàn án, ìwádìí sì ń lo̩ lábé̩lè̩ ní Ghana lórí ìwàbàjé̩̩.
Ààrẹ àjọ CAF, Ahmad náà fikún un pé, Nyantakyi tún kọ̀wé fipò rẹ̀ sílẹ̀ gẹ́gẹ́ bí igbákejì ààrẹ àjọ ọ̀hún.
Ahmad wá kéde ètòòdìbò ni Egypt lọ́gbọ̀n ọjọ́, oṣù kẹsàn-án ọdún 2018, fún àádọ́ta (50) àwọn àjọ amójútó bó̩ò̩lù àfe̩sè̩gbá nílè̩ Áfíríkà, fún ipò tó ṣófo.
Olùdíje yóò wá láti orílè̩-èdè tó ń so̩ Gè̩é̩sì, ààre̩ CAF sò̩yí.
Ló̩sè̩ tó kọjá lẹ̀rọ amóhùnmáwòrán ṣàfihàn Nyantakyi tó gba $65,000 só̩wó̩, ló̩wó̩ akò̩ro̩yìn tó mò̩-ó̩n-mò̩ s̩e bí olókòwò, láti rójú rere ààrẹ Ghana, Nana Akufo-Addo àtàwọn òṣìsé̩ ìjọba mìíràn.
--- Nadal fàgbà han Thiem láti gba ife-ẹ̀yẹ French Open.
Rafael Nadal bori nínú àṣekágbá ìdíje French Open, lé̩yìn tí ó yanjú akẹẹgbé̩ rè̩ Dominic Thiem ti Austria pèlú àmì-àyò 6-4, 6-3, 6-2 pè̩lú ìs̩elés̩e adérùbani rè̩ lópin ìdíje náà ló̩jó̩ Áìkú.
O̩mọ ọdún méjílélọ́gbọ̀n (32) tó mò̩-ó̩n gbá jùlọ ti gbàpapọ̀ ifeẹ̀yẹ mẹ́tàdínlógún, mé̩ta péré lalátakò rè̩ kòríkòsùn Roger Federer fi jùú.
Nadal fàyànrán ìdíje náà dé òpin, àmó̩ ó nílò ìtó̩jú ní ìpele ke̩rin nígbà tí ó fọwọ́ ṣèse ní ìpele kẹta ìdíje ò̩hún, kí ó tó fakọyọ láti gbon ewúro sí Thiem lójú nínú àṣekágbá ìdíje náà lárà ọ̀tọ̀.
Nadal ní, “Ìfigagbága yìí lágbára púpọ̀, mo wò̩yá ìjà ńlá pè̩lú alátakò tó mò̩-ó̩n gba.”
Láti gbafe è̩yẹ ìdíje yìí nígbà mọ́kànlá (11) ọ̀tọ̀ọ̀tọ̀, jóhun tí mi ò ronú kàn.
Mo nígbàgbó̩ rírí gbogbo yín ló̩dún tí ó ń bò̩.
Nadal darapò̩ mó Margaret Court ti Australia bi òǹdíje tó gba ifeẹ̀yẹ ò̩hún nígbà mọ́kànlá.
Jíjáwé olú́borí Nadal náà mú ìfigagbága rẹ̀ ni Roland Garros di ajáwé-olúborí mé̩rìndínláàdó̩rùn-ún (86), tó sì kùnà lé̩è̩mejì.
Pè̩lú àwọn òǹwò̩ran gbajúgbajà bíi òs̩èré Hugh Grant àti Tim Roth, àtàwo̩n òs̩èré o̩mo̩ Faransé Marion Cottillard ati Jean Dujardin tí wó̩n ń wòran bí Nadal s̩e bè̩rè̩.
--- Del Potro fàgbà hàn Cilic, láti lọ kojú Nadal.
Del Potro ti Argentina, kópá ribiribi láti borí Marian Cilic èyí tó mu yege fúnpele sè̩mí ní French Open fúngbà àkó̩kó̩ lé̩yìn o̩dún mé̩sàn-án ló̩jó̩bò̩, tójò síì dáfigagbága 7-6, 5-7, 6-3 at̀i 7-5 ò̩hún dúro.
Del Potro nílò àmì ayò méjì péré láti kó̩kó̩ borí ìpele kìn-ín-ní tí Cilic sì s̩e  ń kó̩kó̩ borí pè̩lú 5-6.
Cilic o̩mo̩ Croatia kò kópa dáradára nígbà tó kó̩kó̩ pàdánù àmì-ayò níbè̩rè̩, ó sì ń s̩às̩ìs̩e̩ pé̩é̩pè̩è̩pé̩, ṣùgbọ́n ó ní àǹfààní láti tún s̩íde nígbà tó ti ń kápá Del Potro, àkókò yìí ní ó sì ní àmì-ayò tó dó̩gbá pè̩lú rè̩.
--- Nàìjííríà jáwálẹ̀ nínú́ àtẹ tuntun àjọ FIFA.
Nínú ipò àtẹ tuntun àjọ FIFA tó ṣèṣẹ̀ jáde, orílẹ̀-èdè Nàìjííríà ti jawálẹ̀ láti ipò mẹ́tàdínláàdọ́ta (47)  sípò méjídínláàdọ́ta (48) lágbàáyé, bẹ́ẹ̀ sì ni láti ipò kẹfà sí ipò keje nílẹ̀ Afrika.
Àjọ FIFA ní, ò̩kan-ò-jòkan ìfẹsẹ̀wọnsẹ̀ ọlọ́rẹ̀ẹ́jọ̀rẹ́ wà lára ohun tí wọ́n ṣàgbéyẹ̀wò rè̩ fún àbájáde ipò àtẹ tuntun náà.
Ẹ̀wẹ̀, nínú ipò àtẹ tuntun ọ̀hún lágbàáyé, orílẹ̀-èdè Germany, Brazil àti Belguim síì dipò wọn mú ní ìtẹ̀léǹtẹ̀lé, bẹ́ẹ̀ sì ni, Russia, Poland ati Uruguay láǹfààní láti wà láàrin ipò kínní sí ogún.
Argentina dipò karùn-ún mú, Croatia dipò ogún mú, bẹ́ẹ̀ sì ni Iceland wà nípò méjìlélógún.
Ní Afíríkà, Tunisia jáwálè̩ láti ipò ke̩rìnlá tí wó̩n wà tè̩lé̩ dé ìko̩kànlélógún gé̩gé̩ bi o̩mo̩ Afíríkà tó wà nípò tó ga jù lágbàáyé.
Senegal tè̩lée nípò ke̩tàdínló̩gbò̩n (27), tí DR Congo sì dúró sípò kejìdínlógójì, tí Morrocco sì wà nípò ko̩kànlélógójì àti Egypt ní ipò karùndínláàdó̩ta.
Ghana, Aláìkópa nídije àgbááyé náà wà nípò kẹ́tàdínláàdọ́ta wọ́n sì dipò kẹfà mú lÁfíríkà.
Ipò àtẹ tuntun mìíràn yóò jáde ní July 19.
--- Putin kìlò̩ fún àwo̩n gómìnà – Ẹ má sàyíká pápáṣèré dilé-ìtajà.
Ààrẹ ni kí wó̩n má s̩e sọ àwọn ìpàgó̩ ìgbábó̩ò̩lù tàbí àyíká pápá ìṣeré Russia tí wọn yóò lò fún ìdíje bó̩ò̩lù àgbááyé di ilé ìtajà.
--- Ẹ tají! Agbábó̩ó̩lù tẹ́lẹ̀rí pe Eagles níjà bíborí
Lé̩yìn ìkùnà 1-0 ikò̩ Nàìjííà só̩wó̩ ikò̩ Czech Republic ní pápá-ìs̩iré Rudolf-Tonn-Stadion ni Austria, àwọn agbábò̩ò̩lù té̩lè̩rí ti ikọ̀ Super Eagles ṣèkìlò̩ títají wo̩n tí wó̩n bá fé̩ nípa nínú ìdíje àgbááyé Russia 2018.
Agbábó̩ò̩lù è̩gbé̩-iwájú té̩lè̩rí fúnkò̩ Super Eagles  Emmanuel Amunike s̩èkìlò pé tíkò̩ ò̩hún kò bá fé̩ já nídìíje FIFA 2018 ní ìpele àkó̩kó̩, tí wó̩n ò bá yípadà nífe̩sè̩wo̩nsè̩ wo̩n onírúurú kí wo̩n tó figagbága pè̩lú Croatia ní ìfe̩sè̩wo̩nsè̩ ìs̩íde.
Bíbá Complete Sports sò̩rò̩, Amúníke s̩àpèjúwe ìfẹsẹ̀wọnsẹ̀ ikò̩ Eagles pè̩lú Czech Republic bíi “àìdára rárá”
Garba Lawal kín ihà Àmúníke ko̩ sèyí, ó s̩àkíyèsí pékò̩ Nàìjíríà kò bè̩rè̩ dáadáa láwo̩n ìfe̩sè̩wò̩nsè̩ èyí tí pípàdánù àwọn ìfẹsẹ̀wọnsẹ̀ o̩ló̩rè̩é̩jó̩rè̩é̩ sì fà á.
--- Nàìjííría kéde agbábọ́ọ̀lù mọ́kànlá tá kojú Czech Republic.
Akọ́nimọ̀ọ́gbá àgbà Gernot Rohr ti kéde agbábó̩ò̩lù mọ́kànlá fún ìfe̩sè̩wo̩nsè̩ o̩ló̩rè̩é̩jó̩rè̩é̩ ló̩sàn-án ojórú pè̩lú ikò̩ Czech Republic ní orílè̩-èdè Austria.
Ó ti wá fara hàn gbangbagbangba báyìí pé, aṣọ́lé ikọ̀ agbábọ́ọ̀lù Deportivo de La Corua, Francis Uzoho ni yóò jẹ́ aṣọ́lé kínní ikọ̀ ọ̀hún fún ìdíje àgbááyé náà, lẹ́yìí tí yóò tún ṣọ́lé nínú ìfigagbága náà.
Àwọn agbábó̩ò̩lù ọwó̩-ẹ̀yìn ni Abdullahi Shehu, Leon Balogun, William Troost-Ekong àti Brian Idowu.
Agbábó̩ò̩lù márùn-ún tí wó̩n yàn fún o̩wó̩-àárín ni John Ogu, Wilfred Ndidi, John Obi Mikel, Alex Iwobi àti Victor Moses, ó túmò̩ sí pé Joel Obi àti Eddy Onazi yóò jókòó lé̩yìn ìgbábó̩ò̩lù tí kò wúnilórí pèlú England.
Agbábó̩ò̩lù dáadáa fún Watford té̩lè, ìye̩n Odion Ighalo, Kelechi Iheanacho àti Simeon Tochukwu Nwankwo ló ní àǹfààní láti gbówó̩-iwájú.
Agbábọ́ọ̀lù mọ́kànlá ọ̀hún: Uzoho, Shehu, Troost-Ekong, Balogun, Idowu, Ogu, Ndidi, Iwobi, Mikel, Moses, Ighalo.
--- Lichtsteiner darapò̩ mó̩ Arsenal.
Arsenal ti ra agbábọ́ọ̀lù ọwọ́-ẹ̀yìn alágbárà Italy, Juventus, o̩mo̩ Switzerland, Stephan Lichtsteiner, ló̩fè̩é̩ èyí tó di mímò̩ ló̩jó̩ ìs̩é̩gun láte̩nu ikò̩ Arsenal.
Ọmọ ọdún mẹ́rìnlélọ́gbọ̀n náà gbápapò̩ ìfẹsè̩wọnsè̩ àádó̩tálélúgba fúnkò̩ Juve, ó sì gbafe-è̩yẹ ìdíje Serie A fún ìgbà méje ò̩tò̩ò̩tò̩ tó fi wà níbè̩.
Wó̩n só̩ di balógun ikò̩ Switzerland lọ́dún 2016, ó sì ti gbápapò̩ ìfe̩sè̩wọnsè̩ mọ́kàndínlọ́gọ́rùn-ún fún wo̩n.
Òun lagbábó̩ò̩lù kìíní takó̩nimò̩ó̩gbá tuntun Arsenal, Unai Emery ráà lé̩yìn tó gbaṣé̩ ló̩wó̩ Arsene Wenger lóṣù tó kọjá.
Stephan mú ìrírí àtidarí àìlé̩gbé̩ wánú e̩gbé̩ yìí.
Ó jé̩ agbábó̩ò̩lù tó dára gan-an tó sì ní ìs̩esí àti ìfojúsùn tó dáa.”
Emery so̩ pé, “Stephan yóò rankò̩ yìí ló̩wó̩ yálà lórí pápá tàbí níbò mìíràn”.
Lábala Lichtsteiner, ó fìdùnnú rè̩ hàn láti darapò̩ mó̩ agbábó̩ò̩lù ihà àríwá London.
Pè̩lú è̩ro̩ twitter rè̩, ó ní, “Inúu mí dùn, mo sì mo̩ iyì rè̩ láti je̩ o̩mo̩ Gunner! Màá s̩iṣé̩ takuntakun lójoojúmó̩ láti ríi dájú pé, a mú gbogbo àfojúsùn wa pátá sí ìmúṣẹ”.
Lichtsteiner bẹ̀rẹ̀ iṣé̩ agbábó̩ò̩lù rè̩ nínú ikò̩ Grasshoppers Zurich ti Switzerland ló̩dún 2001, ó tè̩síwájú ní Lille ti France, àti Lazio ní Italy kó tó lo̩ Juventus ló̩dún 2011.
--- Russia 2018: Iran kanlè̩ sí Russia.
Ikò̩ agbábó̩ó̩lù Iran jé̩kò̩ àkó̩kó̩ tí yóò balẹ̀ sí orílẹ̀-èdè Russia ló̩jó̩ ìṣẹ́gun, ṣaájú ìdíje bó̩ò̩lù àgbááyé tí yóò bè̩è̩rè̩ ní pápáàṣeré Luzhniki ló̩jó̩ ke̩rìnlá, oṣù kẹfà ọdún táa wà yìí.
Iran yóò kojú Morocco nínú ìfẹsè̩wo̩nsè̩ kìíní wọn ló̩jó̩ karùndínlógún, oṣù kẹfà ní pápáàṣeré Nizhny Novgorod. Ìgbàkarùn-ún Iran rèé, FIFA sì fi wó̩n sípò ke̩rìndínlógójì.
Bákan náà, wọn yóò rìnrìnàjò lo̩ Kazan ní June 20 láti kojú agbéfe àná ikò̩ Spain, kí wó̩n tó pajú rè̩ dé pè̩lú Portugal ni June 25.
Iran pàdánù ìfẹsè̩wọnsè̩ ọló̩rè̩é̩́jò̩ré̩ pè̩lú Turkey, pè̩lú àmì-ayò 2:1 ni May 28, wọn a tún gbáfẹsè̩wọnsè̩ ọlọ́rè̩é̩jò̩ré̩ mìíràn pè̩lú Lithuania ló̩jó̩ ke̩jo̩, oṣù kẹfà.
--- Rohr ní Uzoho dára, a kò níṣòro asó̩lé rárá.
Akọ́nimọ̀ọ́gbá àgbà fún ikò̩ agbábó̩ò̩lù àgbà ti Nàìjíríà, Gernot Rohr ti ṣe àfihàn àbùdá pàtàkì jùlo̩ tí ó rí lára asó̩lé ò̩dó̩ ti ikò̩ ò̩hún, Francis Odinaka Uzoho, ó sì tún ní ikò̩ Super Eagles ko níṣòro aṣó̩lé rárá.
Rohr sò̩rò̩ ò̩hún lé̩yìn ìfe̩sè̩wọnsè̩ ọló̩rè̩é̩jò̩ré̩ tíkò̩ náà pàdánù só̩wó̩ England pè̩lú àmì-ayò kan sí méjì, ó ní kò sí wàhálà kankan pè̩lú as̩o̩lé kí ìdíjé àgbááyé ní Russia tó bè̩rè̩, ó te̩numó̩o̩ pé àwo̩n as̩ó̩lé mé̩ta rè̩ tó gbangba sùn ló̩yé̩ ní Russia.
“Mo ní ìgbé̩kè̩lé pè̩lú àwo̩n as̩ó̩lé wa, bí ó tilè̩ jé̩ pé mo gbó̩ ìkùnsínú òun awuyewuye ló̩dò̩ àwo̩n onífèé bó̩ò̩lù pé ikò̩ wa ní ìs̩òro pè̩lú àwo̩n as̩ó̩lé”, Rohr ló sò̩yí.
“Ó ṣe dáradára nínú ìfẹsè̩wọnsè̩ pè̩lú England, a sì ń ṣiṣé̩ síi pè̩lú rè̩ láti túbò̩ ràn án ló̩wó̩ síi, èyí tó ṣokùnfà ìdí tí a fi rán akó̩nimò̩ó̩mú ikò̩ yìí lọ sí Deportivo La Coruna láti lọ ràn án ló̩wó̩ nínú àwọn kùdìè̩-kudiẹ rè̩ tó kù.
As̩ó̩lé ke̩ta ló jé̩ ní La Coruna ó sì ń gbìyànjú.
E̩ni jé̩jé̩ ni, ó ga, ó máa ń jáde, o dára nílà rè̩ ó sì nílò is̩é̩ si.
Ohun tí mo fé̩ràn jù nípaa rè̩ ni ìwà ìrè̩lè̩,” ó sò̩yí.
--- England àti Naijiria: Mikel àti Iheanacho ń gbèrò fífakọyọ.
Àwọn ọmọ ẹgbé̩ agbábó̩ò̩lù Super Eagles ti Nàìjíríà ti fìrètí hàn pé dídùn lọsàn á so nínú ìdíje ọló̩rè̩só̩rè̩é̩ tí wó̩n fé̩ gbá pè̩lú Three Lions ti England ní London ló̩jó̩ Àbámé̩ta.
Ò̩pò̩ ọmọ Nàìjíríà be̩nu àté̩ lu ẹgbé̩ agbábó̩ò̩lù Super Eagles fún ìs̩o̩wó̩gbá ìdíjé o̩ló̩rè̩é̩jó̩rè̩é̩ wo̩n pè̩lú Leopard ti DR Congo nílùú Port Harcourt ló̩jó̩ ajé tó parí pè̩lú ò̩mì.
Ìdíje tí wọ́n gbá pẹ̀lú Poland náà kò wúni lórí tó nítorí agídí ni wọ́n fi gbá 1-0 tí Serbia si nà wọ́n pẹ̀lú 2-0 ní London.
Sísò̩rò̩ láti ìlú London, balógun Eagles Mikel Obi níkò̩ ò̩hún ti ṣàtúnṣe gbogbo àṣìṣe wọn, ó sì ti s̩e̩tán fún ìfigagbága pè̩lú alátakò bíi wó̩n.
--- Ìdíje ò̩dó̩ nílè̩ Adúláwò̩: Kwara káwọn 26 lọ̀pàgó̩ fúngbàáradì.
Eléré sísá mé̩rìndínló̩gbò̩n nípìnínlè̩ Kwara ti kó lọ sípàgó̩ fúngbàáradì de ìdíje oríṣìí eré ìdárayá mé̩wàá tí yóò wáyé ní eré àwọn ò̩dó̩ ilè̩ Adúláwò̩ ní Algiers ni orílè̩ èdè Algeria láìpé̩.
Pípèsè àwo̩n akó̩pa fún eré-ìdárayá náà fún àwo̩n akò̩rò̩yìn eré-ìdárayá, olùdarí eré-ìdárayá nípìnínlè̩ náà, ìye̩n Mallam Tunde Kazeem, ní àwo̩n akó̩nimò̩ó̩gbá mé̩ta náà, Tajudeen Sulaiman (Badminton), Sidiq Bolaji (Wushu Kung Fu) àti Sulaiman Abdulkareem Angulu (Rugby) ti gbàpè láti s̩ègbáradì fún àwo̩n akópá ìdíje ò̩hún.
Mallam Tunde Kazeem, tó tún jé̩ alága fún adarí eré-ìdárayá ní Nàìjíríà, gbà wó̩n nímò̩ràn láti fìdí yíyàn wo̩n múlè̩, kí wó̩n sì fi ìpínlè̩ wo̩n yangàn níbi ìdíje tó fé̩ wáyé ní orílèèdè yìí.
--- NTTF ń sọ̀fọ̀ Seun Ajetunmobi tó ti di olóògbé.
Ajetunmobi, tí wó̩n bí Oct 10, ọdún 1985 lo kú ló̩jó̩bò̩ nílùú Èkó látàrí afé̩fé̩ gáàsì.
Anderson Bankole, ò̩kan lára àwọn ọmọò̩gbìmò̩ ìṣàkóso NTTF, sísò̩rò̩ nílùú Èkó so̩ pájo̩ ò̩hún so̩ ò̩kan lára àwo̩n ògbóǹtirigi wo̩n nù.
Samson Ajayi, ò̩kan lára àwọn akó̩nimò̩ó̩gbá ní ìpínlè̩ Èkó ròyìn akitiyan olóògbé náà fún ìdàgbàsókè eré ìdárayá yìí kí o̩ló̩jó̩ tó dé wá mú.
--- Rohr ṣàgbékalẹ̀ ẹ̀rọ ìgbàlódé GPS trackers" tí yóò ṣàfihàn ipa àwọn agbábọ́ọ̀lù lórí pápá.
Akọ́nimọ̀ọ́gbá  ikọ̀ Super Eagles, Gernot Rohr ti pàṣẹ fún àwọn agbábọ́ọ̀lù rẹ̀ láti máa wọ ẹ̀wù ìgbàlódé, kí wọn ó tó bẹ̀rẹ̀ ìgbáradì, tí a mọ̀ sí (GPS trackers), èyí tí yóò máa ṣàfihàn bí agbábọ́ọ̀lù kọ̀ọ̀kan ṣe ń kópa sí nínú ìgbáradì ọlọ́kan-ò-jọ̀kan wọn.
--- Odion Ighalo dara pọ̀ mọ́ àwọn akẹẹgbẹ́ rẹ̀ nílùú Uyo.
Odion Ighalo balẹ̀ sí ìpínlẹ̀ Èkó láti ìlú London lọ́jọ́ ìṣẹ́gun (Tuesday), láti dara pọ̀ mọ́ àwọn akẹẹgbẹ́ rẹ̀ fún ìgbáradì ìfẹsẹ̀wọnsẹ̀ ọlọ́rẹ̀ẹ́jọ̀rẹ́ èyí tí ikọ̀ ọ̀hún yóò gbá pẹ̀lú ikọ̀ agbábọ́ọ̀lù DR Congo.
Ìrètí wà pé, ikọ̀ Super Eagles yóò gbáradì ní òwúrọ̀ òní fún ìfigagbága ọlọ́rẹ̀ẹ́jọ̀rẹ́ mìíràn tí yóò wáyé láàrin ikọ̀ ọ̀hún àti ikọ̀ agbábọ́ọ̀lù Atletico de Madrid, tí ó ń kópa nínú ìdíje La Liga lórílẹ̀-èdè Spain, ní pápá ìṣeré Godswill Akpabio láago mẹ́fa ìrọ̀lẹ́ òní.
Ighalo sọ̀rọ̀ ṣaájú ìfigagbága ọlọ́rẹ̀ẹ́jọ̀rẹ́ tí wọn yóò gbá pẹ̀lú England, "England ní àwọn agbábọ́ọ̀lù tí ó dára púpọ̀, bẹ́ẹ̀ sì ni, a  ò ní fojú tẹ́ńbẹ́lú wọn rárá.
"Mò ń fojú sọ́nà fún ìfẹsẹ̀wọnsẹ̀ náà torí pé, mo ti kópa rí nínú ìdíje ilẹ̀ Gẹ̀ẹ́sì EPL, tí mo sì fẹ́ràn láti rí àwọn ojú tí a jọ wà tẹ́lẹ̀.
--- Iwobi fẹnu ko pẹ̀lú ilé-iṣẹ́ LG láti jẹ́ aṣojú wọn.
Atamátàsé ikọ̀ agbábọ́ọ̀lù Super Eagles, Alex Iwobi ti bọwọ́ lu ìwé ìbásepọ̀ pẹ̀lú ilé-iṣẹ́ tó ń rí sí ìpèsè ẹ̀rọ ìgbàlódé LG Electronics, láti jẹ́ aṣojú ilé-iṣẹ́ náà.
Gẹ́gẹ́ bí olùdarí ilé-iṣẹ́ LG Electronics nílẹ̀ Áfíríkà, Taeick Son ṣe sọ: Kí a tó yan Alex Iwobi gẹ́gẹ́ bí aṣojú wa, a fikùnlukùn lọ́pọ̀lọpọ̀ láti wo ipa rẹ̀ tí ó ń kó lórí pápá, àti ní pàápàá jùlọ bí àwọn ènìyàn ṣe nífẹ̀ẹ́ rẹ̀ sí jákèjádò.
--- Chelsea fàgbà hàn Manchester United láti gba ife-ẹ̀yẹ ìdíje FA Cup.
Chelsea fàgbà han Manchester United láti gba ife-ẹ̀yẹ ìdíje FA Cup, nínú ìfẹsẹ̀wọnsẹ̀ tí ó wáyé ní pápá ìṣeré Wembley lọ́jọ́ Àìkú (Saturday).
Bí ó tilẹ̀ jẹ́ pé, jíjáwé olúborí nínú àṣekágbá ìdíje náà kò tíi tó láti fẹsẹ̀ àkọ́nimọ̀ọ́gbá ikọ̀ ọ̀hún, Antonio Conte múlẹ̀, lẹ́ni tí ìrètí wà pé wọn yóò gba iṣẹ́ lọ́wọ́ rẹ̀ tí sáà ìdíje yìí bá parí, látàrí àìṣe déédé ikọ̀ náà, tí wọn kò sì tún pegedé fún ìdíje UEFA champions league ti sáà tó ń bọ̀, lẹ́yìn tí wọ́n parí sípò karùn-ún lórí tábìlì ìdíje EPL.
Ní báyìí, pípàdánù ife-ẹ̀yẹ ìdíje FA ọ̀hún sọ́wọ́ ikọ̀ agbábọ́ọ̀lù Chelsea, ló fihàn pé, ikọ̀ agbábọ́ọ̀lù Manchester United parí sáà yìí láìgba ife-ẹ̀yẹ kankan.
Gẹ́gẹ́ bí balógun ikọ̀ ọ̀hún, Gary Cahill ṣe sọ, A ṣisẹ́ takuntakun láti gba ife ẹ̀yẹ yìí, láti yẹ́ sáà wa tọdụ́n yìí sí, látàrí àìṣe déédé wa nínú ọ̀kan-ò-jọ̀kan ìdíje yòókù tí a kópa nínú rẹ̀.
"Romelu Lukaku tí ó jẹ́ ẹni tí ó gbá bọ́ọ̀lù ságbọ̀n júlọ̀ fún ikọ̀ Manchester United ni sáà yìí, kò láǹfààní láti bẹ̀ẹ̀rẹ̀ ìfẹsẹ̀wọnsẹ̀ náà látàrí ìfarapa ráńpẹ́ tí ó ní.
--- Dalung- Super Eagles nílò àtìlẹyìn tí ó péye ṣaájú ìdíje àgbááyé.
Mínísítà tó ń rí sí ọ̀rọ̀ ere ìdárayá àti ìdàgbàsókè àwọn ọ̀dọ́ ní Nàìjííríà, ọ̀gbẹ́ni Solomon Dalung ti pè fún àtìlẹyìn tí ò lẹ́gbẹ́ látọwọ́ àwọn ọmọ orílẹ̀-èdè Nàìjííríà fún àṣeyọrí ikọ̀ agbábọ́ọ̀lù Super Eagles ṣaájú ìdíje àgbááyé tó ń bọ̀ lọ́nà lórílẹ̀-èdè Russia.
Dalung sọ nínú ọ̀rọ̀ rẹ̀ eléyìí tí amúgbálẹ́gbẹ̀ẹ́ pàtàkì rẹ̀ lóri ́ọ̀rọ̀ ìgbódegbà àti ìfitónilétí, Nneka Ikem-Anibeze, gbé jáde lọ́jọ́bọ (Thursday) nílùú Abuja, Ó gbóríyìn fún ikọ̀ ọ̀hún fún gbogbo akitiyan wọn, ìbáṣepọ̀ àti ìwà akínkanjú tí wọ́n ní ṣaájú ìdíje náà tó ń ti ń sún mọ́lé báyìí.
Ó wá rọ, àpapọ̀ ikọ̀ ọ̀hún àti àwọn tọ́rọ̀ kàn nínú ikọ̀ náà pé, kí wọ́n ríi dájú láti kópa dáradára nínú ọ̀kan-ò-jọkan ìfẹsẹ̀wọnsẹ̀ ọlọ́rẹ̀ẹ́jọ̀rẹ́ wọn tí wọn yóò gbá fún ìgbáradì ní kíkún ṣaájú ìdíje ńlá náà.
Mo gbósùbà káreláí fún ìjọba àpapọ̀ látàrí àtìlẹyìn wọn lọ́lọ́kan-ò-jọ̀kan fún ikọ̀ yìí.
Ìjọba fi dá àwọn ọmọ orílẹ̀-èdè lójú láti ṣètò bí ó ti tọ́ àti bí ó ti yẹ ṣaájú àwọn ìfẹsẹ̀wọnsẹ̀ ọlọ́rẹ̀ẹ́jọ̀rẹ́ wa yòókù tí a ó gbá pẹ̀lú, DR Congo, England àti Czech Republic.
Bákan náà, mínísítà tuń kí àjọ NFF, àwọn òṣìṣẹ́ tí ó fi mọ́ àwọn akọ́nimọ̀ọ́gbá gbogbo fún akitiyan wọn, bẹ́ẹ̀ sì ni, Ó rọ̀ wọ́n láti pa ọkàn wọn pọ̀ sójúkan fún ìgbáradì ìdíje náà.
--- DR Congo kéde agbábọ́ọ̀lù méjídínlọ́gbọ̀n tí yóò kojú Super Eagles.
--- Nàìjíríà dípò mẹ́tàdínláàdọ́ta mú nínú ipò àtẹ àjọ FIFA.
Gẹ́gẹ́ bí àbájáde ipò àtẹ àjọ FIFA tí ó jáde lọ́jọ́bọ (Thursday), Nàìjíiríà dipò mẹ́tàdínláàdọ́ta mú lágbàáyé nínú ipò àtẹ àjọ ọ̀hún tí ó ṣẹ̀ṣẹ̀ jáde.
Ipò àtẹ ọ̀hún ni àjọ FIFA gbé jáde lórí ẹ̀rọ ayélujára wọn lọ́jọ́bọ (Thursday), eléyìí tí orílẹ̀-èdè mẹ́tàdínláàdọ́ta di ipò wọn mú gẹ́gẹ́ bí wọ́n ṣe wà tẹ́lẹ̀.
Orílẹ̀-èdè Germany, Brazil àti Belgium wà lórí òkè téńté tábìlì ọ̀hún ní ìtẹ̀léǹtẹ̀lé, bẹ́ẹ̀ sì ni Argentina, Croatia àti Iceland wà ní ipò karùn-ún, ipò kejìdínlógún àti ipò kejìlélógún.
Ipò àtẹ mìíràn yóò tún jáde lọ́jọ́ keje oṣù kẹfà ọdún tí a wà yìí.
--- Oborududu yóò dara pọ̀ mọ́ àwọn akẹẹgbẹ́ rẹ̀ ní New York.
Blessing Oborududu tí ó ní òṣùwọ̀n kílógíràmù méjìdínláàádọ́rin (68kg), ti balẹ̀ sílùú New York láti dara pọ̀ mọ́ àwọn akẹẹgbẹ́ rẹ̀ yòókù fún ìdíje ìfigagbága tí yóò wáyé lọ́jọ́ kẹtàdínlógún oṣù karùn-ún ọdún tí a wà yìí.
Oborududu kò láǹfààní láti bá àwọn akẹẹgbẹ́ rẹ̀ lọ lọ́jọ́ Àìkú (Sunday), látàrí ìdojúkọ ìwé ìrìn àjò tí ò ní.
Ó dara pọ̀ mọ Ọdúnayọ Adékúoróyè tí ó ní òṣùwọ̀n kílógírámù mẹ́tàdínlọ́gọ́ta (57kg) àti Aminat Adéníyì tí ó ní òṣùwọ̀n kìlógírámù méjílélọ́gọ́ta (62kg), fún ìfigagbága tí yóò wáyé ní gbàgede
Gẹ́gẹ́ bí Purity Akuh, tí ó jẹ àkọ́nimọ̀ọ́jà ikọ̀ náà,"Inú mi dùn púpọ̀ pé, ikọ̀ mi ti pé báyìí.
Mo ń fojú sọ́nà fún ìdíje World Championships tí yóò wáyé lórílẹ̀-èdè Hungary, bẹ́ẹ̀ sì ni ìfigagbága yìí yóò ṣe àǹfààní fún wa láti fi gbáradì ṣaájú ìdíje àgbááyé ọ̀hún.
--- Atletico fàgbà han Marseille pẹ̀lú àmì-ayò mẹ́ta sóódo.
Atamátàsé agbábọ́ọ̀lù ọwọ́ iwájú fún ikọ̀ agbábọ́ọ̀lù Atletico Madrid, Antoine Griezmann ti ran ikọ̀ rẹ̀ lọ́wọ́ láti gba ife ẹ̀yẹ ìdíje Europa League fún ìgbà kẹta báyìí, lẹ́yìn tí wọ́n fàgbà han ikọ̀ agbábọ́ọ̀lù Olympique de Marseille pẹ̀lú àmì-ayò mẹ́ta sóódo (3-0), lọ́jọ́rú (Wednesday).
Ẹ̀wẹ̀, àmì-ayò kínni wáyé látàrí àṣìṣe agbábọ́ọ̀lù ẹ̀yìn Marseille Andre-Frank Zambo Anguissa, eléyìí tí balógun ikọ̀ Madrid, Gabi já gbà kí ó tó ṣè ìrànwọ́ àmì-ayò ọ̀hún fún Griezmann ní ìṣẹ́jú kọkànlélógún sáà àkọ́kọ́ ìfẹsẹ̀wọnsẹ̀ náà.
Marseille pàdánù àǹfàaní lóríṣiriṣi láti dá àmì-ayò náà padà, ṣùgbọ́n ìfẹsẹ̀wọnsẹ̀ náà tún wá burú jáì lẹ́yìn tí agbábọ́ọ̀lù àárín ikọ̀ náà, Dimitri Payet fara pa, tí ó sì jáde níṣẹ̀ẹ́jú kọkànlélọ́gbọ̀n sáà kínní ọ̀hún.
Ní ìṣẹ́jú mẹ́rin gbàrà tí sáà kejì bẹ̀ẹ̀rẹ̀, Koke tún ṣe ìrànwọ́ àmì-ayò mìíràn fún Griezmann.
Gabi gbá àmì ayò mìíràn wọ̀lé láti sọ àpapọ̀ èsì ìfẹsẹ̀wọnsẹ̀ ọ̀hún di mẹ́ta sóódo (3-0).
--- Brazil kéde agbábọ́ọ̀lu mẹ́tàlélógún fún ìdíje bọ́ọ̀lù àgbááyé.
--- Rohr kéde ọgbọ̀n agbábọ́ọ̀lù tí yóò kópa fún ìdíje bọ́ọ̀lù àgbááyé.
Akọ́nimọ̀ọ́gbá àgbà ikọ̀ agbábọ́ọ̀lù Super Eagles, Gernot Rohr ti kéde àwọn agbábọ́ọ̀lù tí yóò lọ ṣojú orílẹ̀-èdè Nàìjííríà nínú ìdíje bọ́ọ̀lù àgbááyé tó ń bọ̀ lọ́nà lórílẹ̀-èdè Russia.
--- Nàìjííríà yóò kojú Argentina, Turkey nínú ìdíje àgbááyé FIBA.
Nàìjíírìà yóò máa kojú ikọ̀ Australia, Argentina àti Turkey nínú ìpele kejì ìyíkoto ìfigágbaga ìdíje àgbááyé 2018 FIBA Women Basketball tí yóò bẹ̀ẹ̀rẹ̀ lọ́jọ́ kejìlélógún oṣù kẹsàn-án títí di ọgbọ̀n ọjọ́ ọdún tí a wà yìí, nílùú Tenerife, lórílẹ̀-èdè Spain.
Australia dipò kẹrin mú nínú ipò àtẹ àjọ FIBA tí ó ṣẹ̀ṣẹ̀ jáde, Turkey wà ní ipò keje, bẹ́ẹ̀ sì ni Argentina dipò karùndínlógún mú lágbàáyé.
Ikọ̀ Tigress wà ní ipò mẹ́tàdínlógójì lágbàáyé, tí wọ́n sì di ipò karùn-ún mú nílẹ̀ Áfíríkà.
Senegal bọ́ sí ìpele kẹrin, tí wọn yóò sì máa kojú Latvia, USA àti China.
Nàìjííríà pegedé fún ìdíje àgbáyé FIBA fún ìgbà àkọ́kọ́ lọ́dún 2006, ṣùgbọ́n wọn kò jáwé olúborí nínú ìfigagbága kankan tí wọ́n fi já kúrò nínú ìdíje ọ̀hún.
Bákan náà, gẹ́gẹ́ bí àjọ NBF (Nigeria Basketball Federation), wọ́n ní, ikọ̀ Tigress yóò pàgọ́ sílùú Atlanta, Georgia, lórilẹ̀-èdè USA fún ìgbáradì ìdíje náà ní kíkún.
Agbẹnusọ̀rọ̀ àjọ ọ̀hún, ọ̀gbẹ́ni Afọlábí Òní sọ pé, wọn yóò kéde àpapọ̀ ikọ̀ tí yóò máa kópa fún ìdíje ọ̀hún ní kété tí ìdíje bọ́ọ̀lù àgbááyé Russia 2018 bá parí.
--- Mancini fiṣẹ́ sílẹ̀ gẹ́gẹ́ bí akọ́nimọ̀ọ́gbá ikọ̀ agbábọ́ọ̀lù Zenit.
Akọ́nimọ̀ọ́gbá àgbà ikọ̀ agbábọ́ọ̀lù Zenit St Petersburg, Roberto Mancini ti gbà láti fiṣẹ́ sílẹ̀ lẹ́yìn tí ó fẹnu kò pẹ̀lú àdéhùn tí ó rọ̀ mọ́ ìfisẹ́ sílẹ̀ náà.
Ọmọ ọdún mẹ́tàlélógójì ọ̀hún ni ìrètí wà pé yóò bẹ̀rẹ̀ iṣẹ́ láìpẹ́ gẹ́gẹ́ bí akọ́nimọ̀ọ́gbá ikọ̀ agbábọ́ọ̀lù orílẹ̀-èdè Italy.
Bákan náà, Ó tukọ̀ agbábọ́ọ̀lù Manchester City, Inter Milan, kí ó tó dara pọ̀ mọ́ ikọ̀ agbábọ́ọ̀lù Zenit lọ́dún 2017, tí ó sì ran ikọ̀ ọ̀hún lọ́wọ́ láti parí ìdíje sáà yìí sípò karùn-ún lórí tábìlì.
Zenit àti Roberto Mancini fẹnu kò láti fòpin sí ìbáṣepọ̀ wọn.
Ní báyìí, Mancini yóò kúrò nínú ikọ̀ ọ̀hún láìgba owó gbàmábìínú kankan.
--- Edmund fàgbà han Djokovic nínú ìdíje Madrid open.
Kyle Edmund gbádùn ọkàn lára ìfigagbága rẹ̀ tí ó ti ń gbá láti ìgbà tí ó ti ń díje nínú eré ìdárayá bọ́ọ̀lù àfigigbá, lẹ́yìn tí ó fàgbà han òǹdíje tí ó dára jùlọ tẹ́lẹ̀rí nínú eré ìdárayá ọ̀hún, Novak Djokovic nínú ìfigagbága ìsọ̀rí-ìsọ̀rí pẹ̀lú àmì ayò mẹ́fà sí mẹ́ta (6-3), méjì sí mẹ́fà (2-6) àti mẹ́fa sí mẹ́ta (6-3) nínú ìpele kejì ìdíje Madrid Open.
--- Tiger Woods yóò kópa nínú ìdíje British open.
Tiger Woods ti sọ pé, òun yóò kópa nínú ìdíje mẹ́tàdínláàdọ́jọ British Open tí ìgbìmọ̀ náà yóò ṣagbátẹrù rẹ̀, eléyìí tí yóò wáyé ní gbàgede Carnoustie lọ́jọ́rú.
Woods, ọmọ ọdún méjílélógójì náà, ẹni ti ó ti gba ife ẹ̀yẹ ìdíje ọ̀hún fún ìgbà mẹ́ta ọ̀tọ̀ọ̀tọ̀, ṣùgbọ́n kò tíì láǹfààní láti kópa nínú ìdíje náà láti ọdún 2015 látàrí ìfarapa tí ó ní.
Bákan náà, Woods tí gba ife ẹ̀yẹ mẹ́rìnlá ọ̀tọ̀ọ̀tọ̀, bẹ́ẹ̀ sì ni, Ó tún kópa nínú ìfigagbága méje ọ̀tọ̀ọ̀tọ̀ lọ́dún yìí, lẹ́yìn àṣeyọrí iṣẹ́ abẹ́ ọ̀pá ẹ̀yìn èyí tí ó làkọjá nínú oṣù kẹrin ọdún tí ó kọjá.
Ní ìparí, ìdíje British Open náà yóò bẹ̀ẹ̀rẹ̀ lọ́jọ́ kọkàndínlógún, oṣù keje títí di ọjọ́ kejìlélógún oṣù kan nàà ọdún tí a wà yìí (July 19 to July 22).
--- Àṣìṣe aṣọ́lé ikọ̀ Ac Milan, Gianluigi ṣokùnfà bí ikọ̀ ọ̀hún ṣe pàdánù.
Àṣìṣe aṣọ́lé ikọ̀ agbábọ́ọ̀lù Ac Milan Gianluigi Donnarumma ti ṣokùnfà bí ikọ̀ ọ̀hún ṣe pàdánù ìfẹsẹ̀wọnsẹ̀ àṣekágbá ìdíje Coppa Italia sọ́wọ́ ikọ̀ agbábọ́ọ̀lù Juventus nínú ìfigagbága tí ó wáyé lọ́jọ́bọ (Thursday).
Agbábọ́ọ̀lù ọwọ́̀ ẹ̀yìn Juventus Medhi Benatia, gbá àmì ayò méjì wọlé, bẹ́ẹ̀ sì ni  Douglas Costa gbá àmì ayò mìíràn wọlé.
Nikola Kalinic ṣe àṣìṣe gbá àmì ayò kan mìíràn wọnú agbọ̀n rẹ̀, láti sọ àpapọ̀ èsì ìfẹsẹ̀wọnsẹ̀ náà di àmì ayò mérin sóódó.
--- Dennerby kéde agbábọ́ọ̀lù mẹ́rìndínlọ́gbọ̀n tí yóò kojú Gambia.
Ikọ̀ agbábọ́ọ̀lù Super Falcons yóò bẹ̀ẹ̀rẹ̀ ìgbáradì ní kíkún fún ìfẹsẹ̀wọnsẹ̀ ìpegedé ìdíje bọ́ọ̀lù ilẹ̀ Áfíríkà 2018 táwọn obìnrin tó ń bọ̀ lọ́nà, eléyìí tí wọn yóò gbá pẹ̀lú ikọ̀ agbábọ́ọ̀lù orílẹ̀-èdè Gambia.
Ní báyìí, akọ́nimọ̀ọ́gbá àgbà ikọ̀ ọ̀hún, Thomas Dennerby ti pe agbábọ́ọ̀lù mẹ́rìndínlọ́gbọ́n, tí ó fi mọ́ àwọn tí ó fi ilẹ̀ òkèrè ṣe ibùgbé.
--- Ribery sún àsìko rẹ̀ síwájú sí nínu ikọ̀ agbabọ́ọ̀lù Bayern Munich.
Atamátàsé ikọ̀ agbábọ́ọ̀lù Bayern Munich, Franck Ribery ti sún àsìkò rẹ̀ síwájú síi nínú lkọ̀ agbábọ́ọ̀lù Bayern lẹ́yìn tí ó bọwọ́lu ìwé ìṣiṣẹ́ pọ̀ ọlọ́dún kan.
Ọmọ ọdún márùnlélọ́gbọ̀n ọ̀hún ní àmì ayò márùn-ún péré nínú ìfẹsẹ̀wọnsẹ̀ mọ́kàndínlógún tí ó gbá ní sáà yìí láti gba ife ẹ̀yẹ kẹjọ ìdíje Bundesliga.
Gẹ́gẹ́ bí adarí ẹ̀ka ètò ìdárayá fún Bayern, Hasan Salihamidzic ṣe sọ, Inú wa dùn púpọ̀ pé Franck ṣì fẹ́ dúró tìwá.
"Ẹ̀wẹ̀, Ribery dara pọ̀ mọ́ ikọ̀ agbábọ́ọ̀lù Bayern lọ́dún 2007 láti ikọ̀ agbábọ́ọ̀lù Olympique de Marseille.
Ribery sọ pé, inú mi dùn pé máa tún kópa fún ikọ̀ agbábọ́ọ̀lù yìí fún sáà kan sí i,
Munich ti jẹ́ ilé fún èmi àti ẹbí mi láti ọjọ́ pípẹ́, bẹ́ẹ̀ sì ni ó jẹ́ ìwúrí fún mi.
--- Eagles ṣetán fún ìdíje bọ́ọ̀lù àgbááyé – Balogun
Atamátàsé agbábọ́ọ̀lù ọwọ́ ẹ̀yìn ikọ̀ Super Eagles, Leon Balógun sọ pé, ó jẹ́ ohun ìwúrí pé àwọn akẹẹgbẹ́ òun kò ní ìfarapa kankan ṣááju ìdíje àgbááyé tó ń bọ̀ lọ́nà.
Nínú ìdíje àgbááyé náà, eléyìí tí ikọ̀ agbábọ́ọ̀lù Super Eagles jẹ́ ikọ̀ kínní tí ó kọ́kọ́ pegedé fún ìdíje ọ̀hún nílẹ̀ Áfíríkà, ni wọn yóò máa wàákò pẹ̀lú Argentina, Croatia àti Iceland.
Balógun wa sọ pé, kí okun àwọn agbábọ́ọ̀lù pé yóò ran ikọ̀ náà lọ́wọ́ púpọ̀ láti ṣàṣeyọrí nínú ìdíje àgbááyé ọ̀hún.
A ní ikọ̀ tí o le fakọyọ ní Russia, bẹ́ẹ̀ sì ni a lè dé ìpele tí ó lápẹrẹ tí a bá ní okun àti ìlera tí ó pé.
Mo mọ̀ pé, ìfarapa máa ń wáyé nípasẹ̀ kíkópa lórí pápá, tí a bá sì ní oreọ̀fẹ́ láti má nìí ìfarapa kankan tí ìdíje náà yóó fi bẹ̀rẹ̀, èyí yóò ṣe ìrànwọ́ fún wa lọ́pọ̀lọpọ̀.
"Nínú irúfẹ́ ìdíje ọ̀hún tí ó wáyé sị̀kẹyìn, eléyìí tí balogun ikọ̀ náà tẹ́lẹ̀rí, Joseph Yobo àti Vincent Enyeama tukọ̀ rẹ̀, ikọ̀ ọ̀hún dé ìpele kejì nínú ìdíje ni Brazil kí ikọ̀ agbábọ́ọ̀lù France kó tó já wọn kúro.
Bákan náà, ni ikọ̀ Super Eagles yóò tún kojú England lọ́jọ́ kejí oṣù kẹfà ọdún tí a wà yìí, ní pápá ìṣeré Wembley ṣaájú ìfigagbága ọlọ́rẹ̀ẹ́jọ̀rẹ kẹyìn pẹ̀lú Czech Republic lọ́jọ́ kẹfà sí ìfẹsẹ̀wọnsẹ̀ ọ̀hún.
--- Èsì ìfẹsẹ̀wọnsẹ̀ ìdíje bọ́ọ̀lù àfẹsẹ̀gbá orílẹ̀-èdè Nàìjííríà (NPFL).
Èyí ni èsì ìfẹsẹ̀wọnsẹ̀ ìdíje bọ́ọ̀lù àfẹsẹ̀gbá orílẹ̀-èdè Nàìjííríà Nigeria Professional Football League (NPFL), tí ó wáyé lópin ọ̀sẹ̀:
--- Super Eagles yóò fakọyọ lórílẹ̀-èdè Russia – Yobo
Balógun ikọ̀ agbábọ́ọ̀lù Super Eagles tẹ́lẹ̀ rí, Joseph Yobo, sọ pé, òun ní ìgbàgbọ́ pé ikọ̀ Super Eagles yóò fakọyọ nínú ìdíje bọ́ọ̀lù àgbááyé tó ń bọ̀ lọ́nà lórílẹ̀-èdè Russia.
Yobo gba ikọ̀ ọ̀hún níyànjú láti má ṣe jáyà fún ikọ̀ akẹẹgbẹ́ wọn kankan tí wọn yóò jọ máa figagbága, tí ń ṣe Croatia, Argentina àti Iceland.
Agbábọ́ọ̀lù ọwọ́ ẹ̀yìn náà tẹ́lẹ̀rí, Yobo gbóríyìn fún akọ́nimọ̀ọ́gbá àgbà ikọ̀ ọ̀hún, Gernot Rohr, fún akitiyan rẹ tí ó sà láti kó ọ̀kan-ò-jọ̀kan agbábọ́ọ̀lu tí ó dáńtọ́ jọ láti figagbága fún ààyè ṣaájú ìdíje ọ̀hún.
Yobo wá yànàná ìdojúkọ tí ikọ̀ ọ̀hún kojú ní ẹ̀ka agbábọ́ọ̀lù aṣólé, pé ikọ̀ náà yóò la ìdojúkọ ọ̀hún kọjá tí wọn yóò sì fakọyọ lórílẹ̀-èdè Russia.
Gẹ́gẹ́ bí Yobo ṣe sọ, Mo ní ìgbàgbọ́ pé ikọ̀ Super Eagles yìí yóò fakọyọ lórílẹ̀-èdè Russia.
Ó fikún un pé, agbábọ́ọ̀lù ọ̀dọ́ tí ó pọ̀ nínú ikọ̀ náà yóò ran ikọ̀ náà lọ́wọ́ lọ́pọ̀lọpọ̀ nínú ìdíje náà.
--- Roberto Mancini fẹnu kò pẹ̀lú àjọ FA láti tukọ̀ agbábọ́ọ̀lù orílẹ̀-èdè Italy.
Roberto Mancini ti fẹnu kò pẹ̀lú àjọ tó ń rí sí bọ́ọ̀lù àfẹsẹ̀gbá orílẹ̀-èdè Italy láti jẹ́ akọ́nimọ̀ọ́gbá àgbà ikọ̀ agbábọ́ọ̀lù orílẹ̀-èdè ọ̀hún.
Akọ́nimọ̀ọ́gbá àgbà ikọ̀ agbábọ́ọ̀lù Zenit St Petersburg náà, ṣe ìpàdé pọ̀ pẹ̀lú aṣojú àjọ FA orílẹ̀-èdè Italy, Alessandro Costacurta àti olùdarí àgbà ikọ̀ agbábọ́ọ̀lù náà, Gabriele Oriali fún wákàtí méjì gbáko nílùú Rome nírọ̀lẹ́ ọjọ́ Ajé.
Gẹ́gẹ́ bí ilé-iṣẹ́ akọ̀ròyìn Gazzetta,"Mancini bọwọ́ lu ìwé láti ṣe iṣẹ́ ọlọ́dún méjì, èyí tí yóò mú un wà nínú ikọ̀ ọ̀hún títí di ọdún 2020, tí yóò sì máa gba mílíọ́nù mẹ́rin owó ilẹ̀ òkèrè euro lọ́dọọdún.
"Gẹ́gẹ́ bí Mancini ṣe sọ, ó jẹ́ ohun ìwúrí fún mi lọ́pọ̀lọpọ̀ láti jẹ́ akọ́nimọ̀ọ́gbá àgbà ọ̀kan lára ikọ̀ agbábọ́ọ̀lù orílẹ̀-èdè tí ó lààmìlaaka jùlọ nínú eré bọ́ọ̀lù àfẹsẹ̀gbá lágbàáyé,"
Ní báyìí, ìrètí wà pé, Mancini yóò bẹ̀ẹ̀rẹ̀ iṣẹ́ rẹ̀ ní kété tí ìdíje orílẹ̀-èdè Russia bá parí ní ọjọ́ kẹtàlá oṣù karùn-ún ọdún tí a wà yìí.
Ẹ̀wẹ̀, fún gbogbo sáà ọdún mẹ́tàdínlógún tí Mancini ti yan iṣẹ́ akọ́nimọ̀ọ́gbá láàyò, Ó tukọ̀ agbábọ́ọ̀lù Manchester City gba ife ẹ̀yẹ́ ìdíje ilẹ̀ Gẹ̀ẹ́sì EPL fún ìgbà àkọ́kọ́ lọ́dún mẹ́rìnlélógójì ní ọdún 2012.
Bẹ́ẹ̀ sì ni, Ó tún gba ife ẹ̀yẹ ìdíje Serie A mẹ́ta pẹ̀lú ikọ̀ agbábọ́ọ̀lù Inter Milan, tí ó sì tún tukọ̀ agbábọ́ọ̀lù Fiorentina àti   Lazio.
Lára àwọn akọ́nimọ̀ọ́gbá mìíran tí wọ́n rò pé wọ́n kójú òṣùwọ̀n láti tukọ̀ ọ̀hún ni: Antonio Conte àti Claudio Ranieri.
--- Real Madrid pegedé sínú àṣekágbá ìdíje UEFA champions league.
Ikọ̀ agbábọ́ọ̀lu Real Madrid ti pegedé sínú aṣekágbá ìdíje UEFA champions league fún ìgbà kẹta léra wọn báyìí.
Èsì ìfẹsẹ̀wọnsẹ̀ ọ̀hún parí sí àmì-ayò méjì-méjì (2-2), tí àpapọ̀ àmì ayò náà sì jẹ́ àmì ayò mẹ́rin sí mẹ́ta (4-3).
Joshua Kimmich ló gbá àmì ayò kínní wọlé, tí Karim Benzema sì dá àmì- ayò ọ̀hún padà ní ìṣẹ́jú mẹ́jọ sí àmì ayò àkọ́kọ́.
Ẹ̀wẹ̀, ní kété tí sáà kejì ìfẹsẹ̀wọnsẹ̀ ọ̀hún bẹ̀ẹ̀rẹ̀, àṣìṣe aṣọ́lé ikọ̀ agbábọ́ọ̀lù Bayern, Sven Ulreich ni ó ṣokùnfà bí Benzema tún ṣe gbá àmì-ayò kejì wọlé.
Bí ó ti lẹ̀ jẹ́ pé, James Rodriguez gbá àmì ayò mìíràn wọ̀lé, ṣùgbọ́n omi pọ̀ju ọkà lọ.
Ní báyìí, Real Madrid yóò kojú ikọ̀ agbábọ́ọ̀lù tí ó bá jáwé olúborí nínú ikọ̀ agbábọ́ọ̀lù AS Roma tabi Liverpool, èyí tí yóò wáyé ní pápá ìṣeré Stadio Olympico nílùú Rome ní àṣálẹ́ ọjọ́rú.
--- Wọn yóò ṣàmúlò ẹ̀rọ ìgbàlódé VAR nínú ìfẹsẹ̀wọnsẹ̀ Nàìjííríà àti England - Pinnick
Ààrẹ àjọ tó ń rí sí bọ́ọ̀lù àfẹsẹ̀gbá lórílẹ̀-èdè Nàìjííríà, Amájù Pinnick, ti kéde pé, wọ́n yóò ṣàmúlò ẹ̀rọ ìgbàlódé Fọ́ńrán tí a mọ̀ sí, Video Assistant Referee (VAR) nínú ìfẹsẹ̀wọnsẹ̀ ọlọ́rẹ̀ẹ́jọ̀rẹ tí yóò wáyé láàrin ikọ̀ agbábọ́ọ̀lù Super Eagles àti orílẹ̀-èdè England lọ́sẹ̀ tó ń bọ̀ ní pápá ìṣeré Wembley.
Ẹ̀wẹ̀, ìfẹsẹ̀wọnsẹ̀ ọ̀hún yóò wáyé lọ́jọ́ kejì oṣù kẹfà ọdún tí a wà yìí, fún ìgbáradì ní kíkún ṣaájú ìdíje bọ́ọ̀lù àgbáyé tó ń bọ̀ lọ́nà.
Gẹ́gẹ́ bí Pinnick ṣe sọ, Wọn yóò ṣàmúlò ẹ̀rọ ìgbàlódé VAR nínú ìfẹsẹ̀wọnsẹ̀ ọlọ́rẹ̀ẹ́jọ̀rẹ wa pẹ̀lú orílẹ̀-èdè England.
"Bákan náà, akọ́nimọ̀ọ́gbá àgbà ikọ̀ ọ̀hún, Gernot Rohr náà bọwọ́lù ṣíṣe àmúlò ẹ̀rọ ìgbàlódé ọ̀hún pé, yóò ṣàtìlẹyìn ńlá fún olùdarí ìfẹsẹ̀wọnsẹ̀ náà.
--- Dalung fẹ́ kí ìfẹsẹ̀wọnsẹ̀¸ ọlọ́rẹ̀ẹ́jọ̀rẹ Eagles àti DR Congo wáyé nílùú Abuja.
Mínísítà tó ń rí sí eré ìdárayá àti ìdàgbàsókè àwọn ọ̀dọ́ lórílẹ̀-èdè Nàìjííríà, Solomon Dalung, ti fi múlẹ̀ pé, ìfẹsẹ̀wọnsẹ̀ ọlọ́rẹ̀ẹ́jọ̀rẹ́ tí yóò wáyé láàrin ikọ̀ agbábọ́ọ̀lù Super Eagles àti Congo DR yóò wáyé ní pápá ìṣeré mìíràn, tí àtúnṣe tó ń lọ lọ́wọ́ ní pápá ìṣeré ìlú Abuja kò bá tíi wá sí ìparí kí ó tó di àsìkò ìfẹsẹ̀wọnsẹ̀ náà.
Dalung sọ ọ̀rọ̀ náà di mímọ̀ lásìkò tó ń bá àwọn akòròyìn sọ̀rọ̀, lẹ́yìn ayẹyẹ ìṣíṣọ lójú eégún ìdíje eré ìdárayá abẹ́lé tí yóò wáyé nílùú Abuja lọ́jọ́ Ajé.
Dalung fikún un pé, ìdí pàtàkì tí òun ṣe fẹ́ jẹ́ kí, ìfẹsẹ̀wọnsẹ̀ ọ̀hún kó wáyé nílùú Abuja, ni láti fi yẹ́ ikọ̀ Super Eagles sí, ṣaájú ìrìn àjò ikọ̀ ọ̀hún lọ sí orílẹ̀-èdè Russia fún ìdíje àgbáyé tó ń bọ̀ lọ́na, àti pé bóyá ààrẹ Muhammadu Buhari yóò wá yẹ́ ìfẹsẹ̀wọnsẹ̀ ọ̀hún sí.
Ní báyìí, A ń wo pápá ìṣeré ìlú Port Harcourt, tí àtúnṣe pápá ìṣeré ìlú Abuja kò bá tíi parí.
"Ẹ̀wẹ̀, Super Eagles yóò máa gbáradì láti gbá ìfẹsẹ̀wọnsẹ̀ ọlọ́rẹ̀ẹ́jọ̀ré pẹ̀lú orílẹ̀-èdè Czech Republic, England àti DR Congo fún ìpalẹ̀mọ́ ìdíje àgbááyé náà.
--- Ó di dandan kí ìfigagbága pẹ̀lú Anthony Joshua kó wáyé  – Wilder
Òǹdíje olùjà ọmọ orílẹ̀-èdè Amẹ́ríkà, Deontay Wilder sọ pé, òun kò lérò pé ìfigagbága pẹ̀lú Anthony Joshua kò ní wáyé, bí ó tilẹ̀ jé pé, òun kó àádọ́ta mílíọ́nù owó dọ́là sílẹ̀ fún ìfigagbága ọ̀hún, èyí tí ikọ̀ náà kọ̀ láti gbá.
Ní ọ̀sẹ̀ yìí, Wilder kó àádọ́ta mílíọ́nù owó dọ́là ($50m) sílẹ̀ fún Joshua láti figagbága pẹ̀lú rẹ̀, tí ó sì fi gbèdéke ọjọ́bọ (Thursday) sílẹ̀ láti ṣè’pinnu.
Bí ó tilẹ̀ jẹ́ pé, Joshua gbà láti kojú Wilder, lẹ́yìn tí ó fẹnu kò pẹ̀lú rẹ̀ lórí ẹ̀rọ ayélujára Instagram, pàpàsíbẹ̀ ọjọ́ ìfigagbága ọ̀hún wáyé, tí ó sì tún ré kọjá lọ.
Ẹ̀wẹ̀, pẹ̀lú gbogbo ìdúnàádúrà ìfigagbága náà, Wilder ní ìgbàgbọ́ pé ìfigagbága ọ̀hún yóò sì wáyé.
--- Ancelotti kọ̀ láti ṣiṣẹ́ gẹ́gẹ́ bí akọ́nimọ̀ọ́gbá ikọ̀ agbábọ́ọ̀lù orílẹ̀-èdè Italy.
Gẹ́gẹ́ bí ilé-iṣẹ́ akọ̀ròyìn ṣe sọ lọ́jọ́ Àìkú (Sunday), wọ́n ní, Carlo Ancelotti ti kọ̀ láti ṣiṣẹ́ gẹ́gẹ́ bí akọ́nimọ̀ọ́gbá àgbà ikọ̀ agbábọ́ọ̀lù orílẹ̀-èdè Italy.
Ikọ̀ agbábọ́ọ̀lù Italy ti wà láìsí akọ́nimọ̀ọ́gbá kankan tí ó ń tukọ̀ ikọ̀ ọ̀hún láti oṣù mélòó kan sẹ́yìn, èyí tí ikọ̀ ọ̀hún ti gba iṣẹ́ lọ́wọ́ Gian Piero Ventura látàrí àìṣe déédé ikọ̀ náà, tí ikọ̀ ọ̀hún kò sì tún pegedé fún ife ẹ̀yẹ ìdíje àgbááyé tó ń bọ̀ lọ́nà yìí.
Ancelotti, tí ó jẹ́ akọ́nimọ̀ọ́gbá ikọ̀ agbábọ́ọ̀lu Bayern Munich tẹ́lẹ̀ rí, ṣe ìpàdé pọ̀ pẹ̀lú àwọn òṣìṣẹ́ àjọ tó ń rí sí bọ́ọ̀lù àfẹsẹ̀gbá orílẹ̀-èdè Italy ní Rome lósẹ̀ tí ó kọjá.
Gẹ́gẹ́ bí ilé-iṣẹ́ akọ̀ròyìn Corriere dello, wọ́n ní, bí ó tilẹ̀ jẹ́ pé, ọmọ ọdún méjídínlọ́gọ́ta ọ̀hún fi ọjọ́ méjì ronú láti sọ ìpinnu rẹ̀, ṣùgbọ́n ibi pẹlẹbẹ náà lọ̀rọ̀ ọ̀hún jásí.
Bákan náà, ó ṣeéṣe kí ikọ̀ agbábọ́ọ̀lù Arsenal tún fiṣẹ́ akọ́nimọ̀ọ́gbá lọ Ancelotti, lẹ́yìn tí akọ́nimọ̀ọ́gbá ikọ̀ ọ̀hún Arsene Wenger ti pinnu láti fi ikọ̀ náà sílẹ̀ bí sáà yìí bá parí.
Ẹ̀we, oríṣiríṣi ikọ̀ agbábọ́ọ̀lù ni Ancelotti ti tukọ̀ rẹ̀, tí ó fimọ́ ife ẹ̀yẹ lọ́lọ́kan-ò-jọ̀kan, Ó tukọ̀ agbábọ́ọ̀lu Chelsea, Real Madrid, AC Milan, Juventus, Roma àti Paris Saint-Germain.
Bẹ́ẹ̀ sì ni Ó gba ife ẹ̀yẹ ìdíje Champions League mẹ́ta ni France, Germany àti England.
Àwọn akọ́nimọ̀ọ́gbá mìíràn tí àjọ ọ̀hún tún ní lọ́kàn láti pè ni: Roberto Mancini, Antonio Conte àti akọ́nimọ̀ọ́gbá ikọ̀ agbábọ́ọ̀lù Leicester rí, Claudio Ranieri, lẹ́ni tí ó ń tukọ̀ agbábọ́ọ̀lù Nantes báyìí.
--- Èsì ìfẹsẹ̀wọnsẹ̀ ìdíje orílẹ̀-èdè Nàìjííríà (NPFL).
--- Ìdíje NNL yóò bẹ̀ẹ̀rẹ̀ lọ́jọ́ Àbámẹ́ta.
Gẹ́gẹ́ bí ọ̀kan lára àwọn tọ́rọ̀ kàn gbòngbòn nínú ìgbìmọ̀ tó ń sàkóso ìdíje Nigeria National League (NNL), Lawrence Katken, sọ pé, ìdíje sáà 2017/2018 yóò bẹ̀ẹ̀rẹ̀ lọ́jọ́ Àbáméta.
Ìdíje ọ̀hún ni ìrètí wà tẹ́lẹ̀ pé, yóò bẹ̀ẹ̀rẹ̀ nínú oṣù kẹta ọdún yìí, ṣùgbọ́n wọ́n sún un síwájú látàrí àfikún àwọn ikọ̀ agbábọ́ọ̀lù mìíràn tí ó dara pọ̀ mọ́ ìdíje ọ̀hún.
Lọ́dún tó kọjá ikọ̀ agbábọ́ọ̀lù méjìlélọ́gbọ́n ló kópa nínú ìdíje yìí, ṣùgbọ́n lọ́dún yìí ikọ̀ agbábọ́ọ̀lù ogójì ni yóò kópa nínú ìdíje náà.
Àwọn ikọ̀ agbábọ́ọ̀lù tuntun ti yóò dara pọ̀ mọ́ ìdíje náà, ni ó wá láti inú ìdíje Nigeria Professional Football League (NPFL).
Bẹ́ẹ̀ sì ni àwọn mìíràn gbà ìgbéga láti inú ìdíje Nationwide League One (NLO), tí àwọn mìíràn sì ra ààyè ikọ̀ agbábọ́ọ̀lù mìíràn láti dara pọ̀ mọ́ ìdíje ọ̀hún.
Àwọn ikọ̀ agbábọ́ọ̀lù mìíràn ọ̀hún ni: Kada Football Club, Malumfashi FC, Bimo FC, Real Stars FC, Stores FC àti Rovers FC.
"Ó fikún un pé, ìgbìmọ̀ tó ń sàkóso ìdíje náà gbà láti jẹ́ kí àwọn ikọ̀ agbábọ́ọ̀lù tuntun darapọ̀ mọ́ ìdíje ọ̀hún, ní pàápàá jùlọ láti mú òfin mìíràn, èyí tí yóò dá ìdíje ọ̀hún dúró gbàrà tí ìdíje bọ́ọ̀lù àgbááyé bá bẹ̀ẹ̀rẹ̀.
A ṣe ìfilọ́lẹ̀ òfin tuntun náà láti fi àyè sílẹ̀ fún ìdíje bọ́ọ̀lù àgbááyé  2018tí yóò wáyé lórílẹ̀-èdè Russia.
A ó gba ìsinmi ráńpẹ́ ní kété tí ìdíje bọ́ọ̀lù àgbááyé bá bẹ̀ẹ̀rẹ̀, tí a ó sì bẹ̀ẹ̀rẹ̀ padà tí ìdíje náà bá wá sí ìparí.
--- Real Madrid fàgbà han Bayern pẹ̀lú àmì-ayò méjì sóókan.
--- Super Eagles yóò gbáradì ní kíkún fún ìfẹsẹ̀wọnsẹ̀ pẹ̀lú England - Mikel
Balógun ikọ̀ agbábọ́ọ̀lù Super Eagles, Mikel Obi sọ pé, Super Eagles gbáradì sílẹ̀ fún ìfẹsẹ̀wọnse ọlọ́rẹ̀ẹ́jọ̀rẹ́ tí ikọ̀ ọ̀hún yóò gbá pẹ̀lú orílẹ̀-èdè England, èyí tí yóò wáyé ní pápá ìṣeré Wembley nílùú London, lọ́jọ́ kejì inú oṣù kẹfà ọdún tí a wà yii.
Kò sí ọ̀nà mìíràn fún wa ju pé, kí á gbáradì ní kíkún sílẹ̀ fún ìdíje bọ́ọ̀lù àgbááyé náà tó ti ń súnmọ́ etílé.
Ìfẹsẹ̀wọnsẹ̀ ọlọ́rẹ̀ẹ́jọ̀rẹ́ ọ̀hún yóò wáyé ní ọ̀sẹ̀ méjì sí ìdíje FIFA bọ́ọ̀lù àgbááyé ọ̀hún.
Nàìjííríà yóò wàákò pẹ̀lú Croatia nínú ìfẹsẹ̀wọnsẹ̀ àkọ́kọ́ ìdíje àgbááyé ọ̀hún, ní pápá ìṣeré Kaliningrad lọ́jọ́ kẹrìndínlógún oṣù kẹfà ọdún tí a wà yìí.
Bákan náà, ìfigagbága pẹ̀lú Iceland yóò wáyé ní pápá ìṣeré Volgograd lọ́jọ́ kejìlélógún inú oṣù kẹ̀fà.
Ẹ̀wẹ̀, ìwé pélébé ìwòran fún ìfẹsèwọnsẹ̀ tí yóò wáyé láàrín England àti Nàìjíría ti wà lọ́jà fún títà báyìí, tí ìye rẹ̀ jẹ́ pounds márùndínlógójì (35 pounds) owó ilẹ̀ òkèrè.
--- Rohr Uzoho yóò fakọyọ nínú ìdije bọ́ọ̀lù àgbááyé.
Akọ́nimọ̀ọ́gbá àgbà ikọ̀ Super Eagles, Gernot Rohr fọwọ́ sọ̀yà pé, aṣọ́lé tuntun fún ikọ̀ Super Eagles Francis Uzoho yóò kópa dáradára nínú ìdíje bọ́ọ̀lù àgbááyé tó ń bọ̀ lọ́nà lórílẹ̀-èdè Russia.
Rohr sọ pé, Mi ò lérò pé, ìṣòro aṣọ́lé ni ikọ̀ Super Eagles ní láti ìgbà tí Carl Ikeme ti wà nípò àìsàn, a lérò pé ìṣòro aṣọ́lé ni a ní, ṣùgbọ́n Ikechukwu Ezenwa ṣe dáradára nínú àwọn ìfẹsẹ̀wọnsẹ̀ ìpegedé tí a gbá, pàpà síbẹ̀ a sì ń wà asọ́lé mìíràn.
Mi ò lérò pé Uzoho yóò ní ìṣòro kankan láti kojú irú agbábọ́ọ̀lù bi Messi àti àwọn agbábọ́ọ̀lù jàǹkànjàǹkàn mìíràn, nítorí pé lẹ́yìn tí ó kojú Lewandowski, Aguero àti Di Maria, Ó ṣe dáradára, èyí ni ó fún mi ní ìdánilójú pé yóò fakọyọ nínú ìdíje náà.
"Ẹ̀wẹ̀, Rohr fikún ọ̀rọ̀ rẹ̀ pé, òun yóò ṣètò àpapọ̀ àgbábọ́ọ̀lù márùndínlógójì tí yóò kópa nínú ìdíje náà fún àjọ NFF lọ́jọ́ kẹrin oṣù karùn-ún ọdún tí a wà yìí.
--- Òpin sáà - Arsene Wenger yóò fi ipò rẹ̀ sílẹ̀ gẹ́gẹ́ bí akọ́nimọ̀ọ́gbá Arsenal.
Lẹ́yìn ọdún mejìlélógún ti akọnímọ̀ọ́gbá àgbà ikọ̀ agbábọ́ọ̀lù Arsenal, Arsene Wenger ti ń tukọ̀ ikọ̀ agbábọ́ọ̀lù ọ̀hún, Wenger ti kéde báyìí láti fi ikọ̀ náà sílẹ̀ lópin sáà tó ń lọ lọ́wọ́ yìí.
Mo dúpẹ́ lọ́pọ̀lọpọ̀ fún àǹfààní láti sin ikọ̀ yìí fún ọ̀pọ̀lọpọ̀ ọdún.
Mo tukọ̀ yìí tọkàn-tọkàn pẹ̀lú oyè kíkún.
Mo fé dúpẹ́ lọ́wọ́ àwọn òṣìṣẹ́, àwọn agbábọ́ọ̀lù, olùdarí gbogbo, àti pàápàá jùlọ àwọn olólùfẹ́ ikọ̀ yìí, fún àtìlẹyìn àti ìfẹ́ wọn tí ò lẹ́gbẹ̀ tí wọ́n fi hàn sí mi láti ìgbà tí mo ti ń tukọ̀ ikọ̀ yìí.
Mo rọ àwọn olólùfẹ́ wa láti túbọ̀ dúró ṣinṣin pẹ̀lú ikọ̀ yìí láti pàri sí ibi tí ó lápẹrẹ lórí tábìlì ní sáà yìí.
Sí àwọn olólùfẹ́ wa, ẹ ri dájú láti ṣe ìtọ́jú àwọn ohun ìní wa gbogbo.
Ifẹ́ mi àti àtìlẹyìn mi fún ikọ̀ yìí, yóò wà títí ayérayé.
--- Antonio Conte gbóríyìn fún Victor Moses.
Akọ́nimọ̀ọ́gbá àgbà ikọ̀ agbábọ́ọ̀lù Chelsea, Antonio Conte ti gbósùbà káreláí fún agbábọ́ọ̀lù rẹ̀ ọmọ bíbí àti agbábọ́ọ̀lù kan gbòógì nínú ikọ̀ Super Eagles Nàìjíríà, Victor Moses.
Moses gbá àmì ayò kan wọlè, tí ó sì ṣẹ̀ ìrànwọ́ àmì-ayò kan láti ran ikọ̀ agbábọ́ọ̀lù Chelsea lọ́wọ́ láti jáwé olúborí nínú ìfẹsẹ̀wọnsẹ̀ pẹ̀lú ikọ̀ agbábọ́ọ̀lù Burnley ní pápá ìṣeré Turf Moor.
Bí ó tilẹ̀ jẹ́ pé, Ashley Barnes dá àmì-ayò kan padà, láti sọ èsì ìfẹsẹ̀wọnsẹ̀ ọ̀hún di àmì ayò kan sí méji (1-2), ṣùgbọ́n omi pọ̀ ju ọkà lọ.
Gẹ́gẹ́ bí Antonio Conte ṣe sọ,"A kópa ribiribi lónìí, bẹ́ẹ̀ sì ni, a ní ẹ̀tó sí àmì mẹ́tẹ̀ẹ̀ta ọ̀hún, ní pàápàá jùlọ, Moses ṣe gudugudu méje ọ̀hún yààyà mẹ́fa, léyìn tí ó gbá àmì-ayò kan wọlé tó sì tún ṣe ìrànwọ́ àmì-ayò kan.
Ẹ̀wẹ̀," jí jáwé olúborí nínú ìfẹsẹ̀wọnsẹ̀ ọ̀tọ̀ọ̀tọ̀ méji léra yóò ṣe ìrànwọ́ ńlá fún wa láti kópa dáradára nínú àwọn ìfẹsẹ̀wọnsẹ̀ wa mìíràn tó ń bọ̀ lọ́nà.
"Ní báyìí, Chelsea yóò lọ kojú Southampton nínú ìfigagbága ìpele kejì sí àṣekágbá ìdíje FA lọ́jọ́ Àìkú.
Fún àwọn eré ìdárayá mìíràn ní èdè Gẹ̀ẹ́sì kan síi.
--- Djoliba já MFM kúrò nínú ìdíje CAFCC.
Ikọ̀ agbábọ́ọ̀lù MFM FC tílù Èkó, lórílẹ̀-èdè Nàìjííríà ti jáde kúrò nínú ìdíje CAF Confederation Cup (CAFCC), bí ó tilẹ̀ jẹ́ pé, èsì ìfigagbága ẹsẹ̀ kejì náà parí sí ọ̀mì ayò (0-0) pẹ̀lú ikọ̀ agbábọ́ọ̀lù Djoliba torílẹ̀-èdè Mali.
Ìfẹsẹ̀wọnsẹ̀ ọ̀hún wáyé ní pápá ìṣeré Modibo Keita ní Bamako, lẹ́yìn tí ikọ̀ agbábọ́ọ̀lù Djoliba ti fàgbà han MFC tẹ́lẹ̀ nínú ìfẹsẹ̀wọnsẹ̀ àkọ́kọ́ pẹ̀lú àmì ayò kan sóódo(1-0).
Bákan náà, oríṣiríṣi àǹfààní ni Oumar Kida, Siaka Bagayoko àti Mohammed Cisse pàdánù láti tún gbá àmì ayò wọlé.
Ẹ̀wẹ̀, ikọ̀ agbábọ́ọ̀lù Enyimba FC tìlú Abá nìkan ló kù tí yóò máa sojú orílẹ̀-èdè Nàìjííríà nínú ìdíje náà, lẹ́yìn tí ikọ̀ agbábọ́ọ̀lù Plateau United àti Akwa United ti já kúrò ṣaájú.
Plateau United pàdánù pẹ̀lú àmì-ayò mẹ́rin sóódo (4-0) sọ́wọ́ USM Alger torílẹ̀-èdè Algeria lọ́jọ́ Ìṣẹ́gun, tí àpapọ̀ èsì ìfẹsẹ̀wọnsẹ̀ ọ̀hún sì parí sí àmì ayò márùn-ún sí méji (5-2).
Bákan náà, bí ó tilẹ̀ jẹ́pé wọ́n jaẃé olúborí pẹ̀lú àmì ayò mẹ́ta sóókan nínú ìfẹsẹ̀wọnsẹ̀ ẹsẹ̀ kejì pẹ̀lú ikọ̀ agbábọ́ọ̀lù Al Hilal, ṣùgbọ́n ikọ̀ náà já kúrò nínú ìdíje ọ̀hún látàrí èsì ìfẹsẹ̀wọnsẹ̀ àkọ́kọ́, eléyìí tí ó parí sí àmì ayò méjì sóódo.
--- SWAN ẹ̀ka ìpínlẹ̀ Kwara ki Ọlárìnóyè kú oríire.
Ẹgbẹ́ tó ń rí sí ṣíṣe akọọ́lẹ̀ ọrọ eré ìdárayá ní Nàìjííríà, Sports Writers Association of Nigeria (SWAN), ti panupọ̀ pẹ̀lú ẹbí, ọ̀rẹ́, ará láti ki Dókítà Ayọ̀dèjì Ọlárìnóyè, kú oríire ìyànsípò tuntun gẹ́gẹ́ bí alákòóso ẹ̀tò ìlera àwọn agbábọ́ọ̀lù fún àjọ tó ń rí sí bọ́ọ̀lù àfẹsẹ̀gbá lágbàáyé FIFA Doping Control Officer (DCO), ẹni tí ó jẹ́ dókítà tí ó ń ṣàkóso ìlera ikọ̀ agbábọ́ọ̀lù ọ̀dọ́ Nàìjííríà tọ́jọ́ orí wọn kòju mẹ́tadínlógún lọ (Nigeria national Under-17 team).
SWAN sọ nínú ọ̀rọ̀ rẹ̀ èyí tí igbákejì akọ̀wé ẹgbẹ́ ọ̀hún, Abdulrosheed Okiki gbé jáde nílùú Ìlọrin pé, ìyànsípò dókítà náà níí ṣe pẹ̀lú iṣẹ́ takuntakun tí ó ń gbése àti àṣeyọrí rẹ̀ nínú ojúṣe tórílẹ̀-èdè yàn fún un.
SWAN fikún-un pe, ìyànsípò dókítà Ayọ̀dèjì Ọlárìnóyè ni ó jẹ́ àkọ́kọ́ ọmọ orílẹ̀-èdè Nàìjííríà tí yóò ṣe irú àṣeyọrí báyìí, bẹ́ẹ̀ sì ni wọ́n gbàdúrà pé Ọlọ́run yóò fún un ní ọgbọ́n àti òye láti kojú àwọn ìṣòro lọ́lọ́kan-ò-jọ̀kan bí ó bá ṣe ń wá sí iwájú rẹ̀.
Lára àṣeyọrí Dókítà Ọlárìnóyè tí SWAN tó kà sí, ni iṣẹ́ takuntakun rẹ̀ tí ó ṣe nínú ìdíje bọ́ọ̀lù àgbááyé tàwọn ọ̀dọ́ náà, tọdún 2013 àti 2015, èyí tí ikọ̀ Golden Eaglets gba ife-ẹ̀yẹ ìdíje ọ̀hún wálé.
Dókítà Ọlárìnóyè jẹ́ ọmọ bíbí adarí ẹ̀ka àwọn agbábọ́ọ̀lù ilẹ̀-òkèrè nínú àjọ NFF tẹ́lẹ̀rí, Dókítà Steve Ọlárìnóyè.
--- Ipo ̀atẹ FIFA: Nàìjííríạ̀ bọ́ sí ipò mẹ́tàdínláàdọ́ta lágbàáyé.
Nínú ipò àtẹ àjọ tó ń rí sí bọ́ọ̀lù àfẹsẹ̀gbá lágbàáyé FIFA, tí ó ṣẹ̀sẹ̀ jáde, Nàìjííríà bọ́ sí ipò mẹ́tàdínláàdọ́ta lágbàáyé, tí wọ́n sì di ipò kẹfà mú nílẹ̀ Áfíríkà pẹ̀lú àpapọ̀ àmì Òjìlélẹ́gbẹ̀ta-dín-márùn-ún tí ikọ̀ ọ̀hún ní.
Nínú ipò àtẹ kẹyiǹ tí ó jáde, Nàìjííríà wà ní ipò méjílélógójì lágbàáyé pẹ̀lú àmì ẹgbẹ̀wa-ó-lé mẹ́sàn-án lórí tábìlì.
Ẹ̀wẹ̀, orílẹ̀-èdè Tunisia ni ó wà lókè jùlọ ṣaájú orílẹ̀-èdè mìíràn nílẹ̀ Áfíríkà, lẹ́yìn tí wọ́n di ipò kẹrìnlá mú lágbàáyé, tí Senegal àti DR Congo sì di ipò méjídínlọ́gbọ̀n àti ipò méjídínlógójì ní ìtẹ̀léǹtẹ̀lé.
Germany sì dúro lókè téńté tábìlì ipò àtẹ lágbàáyé, tí Brazil sì tẹ̀lé wọn, Belgium bọ́ sí ipò kẹta láti ipò karùn-ún tí wọ́n wà tẹ́lẹ̀.
Bákan náà, àwọn orílẹ̀-èdè tí Nàìjííríà yóò máa wàákò pẹ̀lú nínú ìdíje bọ́ọ̀lù àgbááyé  2018 tó ń bọ̀ lọ́nà, Argentina, Croatia àti Iceland wà ní ipò karùn-ún, ipò kejìdínlógún àti ipò kejìlélógún ní ìtẹ̀lẹ́ǹtẹ̀lé.
Ipò àtẹ́ àjọ FIFA mìíràn yóò tún jáde lọ́jọ́ kẹtàdínlógún oṣù karùn-ún ọdún tí a wà yìí.
--- Real Madrid áti Bayern pegedé sípele kejì àṣekágbá ìdíje UEFA.
--- Pápá ìṣeré Jos yóò parí fún lílò nínú oṣù karùn-ún.
Adarí àgbà Ilé-iṣẹ́ ìkọ́lé, BCC Tropical Nig. Ltd,  ọ̀gbẹ́ni Plamen Iliev, tó ń kọ́ pápá ìṣeré ultra-modern stadium nílùú Jos sọ pé, iṣẹ́ yóò parí lórí pápá ìṣeré ọ̀hún nínú oṣù karùn-ún ọdún tí a wà yìí.
Iliev sọ ọ̀rọ̀ ọ̀hún fún gómìnà ìpínlẹ̀ Plateau, Simon Lalong, lásìkò àbẹ̀wò rẹ̀ sí pápá ìṣeré náà, Ó sì fikún un pé gbogbo ohun èlò ni ìpèsè rẹ̀ ti wà nílẹ̀ báyìí láti kọ́ pápá ìṣeré ọ̀hún ní ìbámu pẹ̀lú ìlànà tí àjọ CAF fi sílẹ̀.
Ẹ̀wẹ̀, ikọ̀ agbábọ́ọ̀lù Pleateau United tí wọ́n wà lórí òkè téńté tábìlì ìdíje NPFL báyìí, ni àjọ CAF ti fòfin dè láti má se gbá ìfẹsẹ̀wọnsẹ̀ kankan lórí pápá náà, látàrí ipò tí ò bójú mu tí papa ìṣeré ọ̀hún wà báyìí, àyàfi bí wọ́n bá ṣàtúnṣe sí pápá ìṣeré náà, ní èyí tí iṣẹ́ sì ti ń lọ lórí rẹ̀ báyìí.
Àwọn olólùfẹ́ ikọ̀ agbábọ́ọ̀lù Pleateau united ti bu ẹnu àtẹ́ lu bí ikọ̀ náà ṣe pàdánu ìfẹsẹ̀wọnsẹ̀ ẹsẹ̀ kejì wọn nínú ìdíje CAF Champions League látàrí pápá ìṣeré ìpínlẹ̀ Kano tí ikọ̀ ọ̀hún ti lọ gbá ìfẹsẹ̀wọnsẹ̀ náà, èyí tí ó jìnà sí ilé wọn.
Ọ̀gbẹ́ni Iliev, tí ìsàkóso bí àtúnṣe yóò se bá pápá ìṣeré ọ̀hún wà lọ́wọ́ rẹ̀, ṣàlàyé fún gómìnà Simon Lalong pé, ìyàrá ìtúnraṣe (dressing room), àwọn àga ìjókòó (the seats), àwọn iyàrá ìgbọ̀nsẹ̀, balùwè àti bẹ́ẹ̀ bẹ́ẹ̀ lọ ni gbogbo rẹ̀ yóò ti wà ní títún ṣe kí ó tó di inú oṣù karùn-ún ọ̀hún.
Gómìnà Simon Lalong, sọ pé ìjọba yóò ri dájú láti mú àtúnṣe bá pápá ìṣeré ọ̀hún gẹ́gẹ́ bí ìlànà tí àjọ NPFL fi sílẹ̀ láti tẹ̀lé ṣaájú kí ìdíje  CAF mìíràn ó tó bẹ̀ẹ̀rẹ̀.
--- Òǹdíje ọmọ orílẹ̀-èdè Cameroon márùn-ún sọnù ní Commonwealth Games.
Òǹdíje ọmọ orílẹ̀-èdè Cameroon márùn-ún tó ń kópa nínú ìdíje Commonwealth Games tó ń lọ lọ́wọ́ lórílẹ̀-èdè Australia, ni wọn kò rí mọ́ báyìí.
Gẹ́gẹ́ bí alákòóso ikọ̀ tó ń sojú Cameroon nínú ìdíje náà.
Ògbẹ́ni Victor Agbor Nso, ṣe sọ lásìkò tó ń bá àwọn akọ̀rọ̀yìn CRTV sọ̀rọ̀ lọ́jọ́ Ìṣẹ́gun, Nso sọ pé, òǹdíje nínú ìrin gbígbé, Olivier Matam, oluja Ndzie Tchoyi àti Simplice Fotsala ni wọ́n yẹ kí wọ́n figagbága lọjọ́ Ìṣẹ́gun (Tuesday), ṣùgbọ́n tí wọn kò rí wọn.
Nso fikún ọ̀rọ̀ rẹ̀ pé, àwọn òǹdíje olùgbé irin mìíràn, tí a mọ̀ sí (weightlifters), Aka Angeline Filji ati Mikoumba Petit David, ni wọn kò rí ní Gold Coast.
Sụ̀gbọ́n, ní báyìí ọ̀rọ̀ ọ̀hún ti wà lọ́wọ́ àwọn ọlọ́pàá Australia.
Nso tẹnu mọ́ ọn pé, "A ti fi ọ̀rọ̀ ọ̀hún tó àwọn tọ́rọ̀ọ́ kàn gbangban tí ó rán wa wábí létí, tí àjọ tó ń rí sí eré ìdárayá, tí ó fi mọ́ ààrẹ ìgbìmọ̀ tó ń rí sí ṣísàkóso ìdíje Olympic ní Cameroon (National Olympic Committee of Cameroon)".
Bákan náà, ni a ti ṣe ohun tí ó tọ́, láti fi ọ̀rọ̀ náà tó àwọn agbófinró létí ti Australia.
"Ẹ̀wẹ̀, ìròyìn fi múlẹ̀ pé, èyí kìí ṣe ìgbà àkọ́kọ́ tí àwọn òǹdíje aṣojú orílẹ̀-èdè Cameroon yóò sọnù nínú irúfẹ́ ìdíje báyìí.
Lọ́dún 2012, òǹdíje márùn-ún nínú ìfigagbága ìjà (five male boxers), agbábọ́ọ̀lù obìnrin kan àti olụ̀wẹ̀ ọkùnrin kan ni wọ́n di àwátì nílùú London.
--- Jurgen Klopp-Ìdíje Champions League ní ń ṣe pẹ̀lú èsì.
Akọ́nimọ̀ọ́gbá àgbà ikọ̀ agbábọ́ọ̀lù Liverpool, Jurgen Klopp ti gbósùbà káreláí fún ikọ̀ rẹ̀ lẹ́yìn tí wọ́n já ikọ̀ agbábọ́ọ̀lù akẹẹgbẹ́ wọn Manchester City kúrò nínú ìdíje Uefa Champions League pẹ̀lú àmì-ayò méjì sóókan (2-1), láti pegedé sípele kejì sí àṣekágbá ìdíje ọ̀hún.
Lẹ́yìn tí Liverpool jáwé olúborí nínú ìfẹsẹ̀wọnsẹ̀ àkọ́kọ́ pẹ̀lú àmì-ayò mẹ́ta sóódo (3-0) ní pápá ìṣeré Anfield.
Bí ó tilẹ̀ jẹ́ pé, City gbá àmì-ayò kínní wọlé ní kété tí ìfẹsẹ̀wọnsẹ̀ ọ̀hún bẹ̀ẹ̀rẹ̀, ṣùgbọ́n omi pọ̀ ju ọkà lọ, lẹ́yìn tí Liverpool dá àmì-ayò méjì padà gbàrà tí sáà kejì ìfẹsẹ̀wọnsẹ̀ náà bẹ̀ẹ̀rẹ̀ ní pápá ìṣeré Etihad Stadium.
Gẹ́gẹ́ bí Klopp ṣe sọ,"Inú mí ò dùn rárá fún bí a ṣe kópa ní sáà kínní ìfẹsẹ̀wọnsẹ̀ ọ̀hún.
A ò ṣe dáradára rárá, ṣùgbọ́n Mo bá àwọn agbábọ́ọ̀lù mi sọ̀rọ̀ láti pa ọkàn pọ̀ sójú kan, inú mí sì dùn pé a jáwé olúborí níkẹyìn!"Ìdíje Uefa Champions League kò nííṣe pẹ̀lú bí ikọ̀ agbábọ́ọ̀lù ṣe dára sí tàbí ṣe kópa si, bí kì í bá ṣe èsì ìfẹsẹ̀wọnsẹ̀ tí ó bá wáyé lẹ́yìn sáà ìfigagbága méjèèjì,
Ní báyìí, ikọ̀ agbábọ́ọ̀lù Real madrid yóò gbàlejò Juventus ni pápá ìṣeré Santiago, bẹ́ẹ̀ sì ni, Bayern Munich yóò gbàlejò Sevila ní pápá ìṣeré Alliance Arena.
--- Oyema fakọ yọ nínú ìwe-ìtàn, Ezuruike, Ndidi gbà àmì-ẹ̀yẹ góòlù.
Ikọ̀ Nàìjííríà ń kópa ribiribi nínú ìdíje Commonwealth games tó ń lọ lọ́wọ́ lórílẹ̀-èdè Australia.
Esther Oyema fìtàn balẹ̀ lágbàáyé nínú eré ìdárayá irin gbígbé (Para powerlifter), Ó fìtàn balẹ̀ lẹ́yìn tí ó gba àmì-ẹ̀yẹ góòlù ṣaájú àwọn akẹẹgbẹ́ rẹ̀ tí wọ́n jọ kópa.
Oyema gbé ìkún irin tí ó lé lọ́kànlélógóje Kílò (141.6kg), ṣaájú akẹẹgbẹ́ rẹ̀ Lucy Ejike, tí ó gbé ìkùn irin tí ó lé lọ́kànléláàádóje Kílò (131.4kg).
Bákan náà, nínú ẹ̀ka irin gbígbé tàwọn ọkùnrin, Roland Ezuruike tukọ̀ Nàìjííríà gba àmì-ẹ̀yẹ góòlù, lẹ́yìn tí ó gbé ìkún irin ìwọ̀n tí ó lé lókòólénígba-ó-lé-mẹ́rin Kílò (224.3kg).
Akẹẹgbẹ́ rẹ̀, Paul Kẹ́hìndé gba àmì-ẹ̀yẹ ipò kẹta tí ń ṣe, silver lẹ́yìn tí ó gbé ìkún irin ìwọ̀n tí ó le lókòólénígbadínkan Kílò (219.9kg).
Ẹ̀wẹ̀, ní ẹ̀ka irin wúwo gbígbé, Ndidi Nwosu gba àmì-ẹyẹ góòlù láti sọ àpapọ̀ àmì-ẹyẹ ikọ̀ Nàìjííríà di mẹ́jọ, góòlù mẹ́rin àti Silver mẹ́rin lápapọ̀.
--- Harry Kane: Ìrètí wà pé màá bá Salah láìpẹ́.
Agbábọ́ọ̀lù ọwọ́ iwájú fún ikọ̀ agbábọ́ọ̀lù Tottenham Hotspur, Harry Kane ní ìrètí pé láìpẹ́ láìjìnà òun yóò ṣaájú akẹẹgbẹ́ rẹ̀ tó ń kópa fún ikọ̀ agbábọ́ọ̀lù Liverpool FC, Mohamed Salah nínú ìdíje dupò agbábọ́ọ̀lù tí yóò gba bọ́ọ̀lù ṣágbọ̀n jùlọ (Golden Boot award) nínú ìdíje bọ́ọ̀lù ilé Gẹ̀ẹ́sí (English Premier League) ti sáà 2017/2018 tó ń lọ lọ́wọ́ yìí.
Bákan náà, ní kane tún ń gbérò láti ran ikọ̀ àgbábọ́ọ̀lù rẹ̀ lọ́wọ́ láti parí ìdíje sáà EPL tọdún yìí sípò tí ó dára lórí tábìlì, bẹ́ẹ̀ sì ni.
Kane ń gbèrò láti parí ìdíje sáà yìí gẹ́gẹ́ bí agbábọ́ọ̀lù tí ó gbá bọ́ọ̀lù ságbọ̀n jùlọ fún ìgbà kẹta léra wọn.
Gẹ́gẹ́ bí Kane ṣe sọ lásìkò tó ń bá àwọn akọ̀ròyìn sọ̀rọ̀, Mo ní ìgbàgbọ́ pé mo ṣì lè ṣe é, tí mo bá le pa ọkàn pọ̀ nínú àwọn ìfẹsẹ̀wọnsẹ̀ tí ó kù.
Spurs yóò máa wàákò pẹ̀lú ikọ̀ agbábọ́ọ̀lù Manchester City nínú ìdíje EPL lọ́jọ́ Àìkú, oṣù kẹrin, kí wọn ó tó kojú ikọ̀ Manchester United nínú ìfẹsẹ̀wọnsẹ̀ ipele kejì sí àṣekágbá ìdíje FA Cup.
--- Ìfigagbága ipele kẹta sí àṣekágbá ìdíje UEFA Champions League.
--- Ahmed Musa, Moses Simon dara pọ̀ mọ́ ìgbìmọ̀ tó ń ṣàkóso DW sports.
Ahmed Musa àti akẹẹgbẹ́ rẹ̀ Moses Simon ti dara pọ̀ mọ́ ìgbìmọ̀ tó ń ṣàkóso DW sports.
Ní báyìí èyí túmọ̀ sí pé, àwọn méjéèjì yóò wà lára ìṣàkóṣo kátàkára ikọ̀ agbábọ́ọ̀lù tí àwọn agbábọ́ọ̀lù bá fẹ́ kópa fún.
Ẹ̀wẹ̀, látàrí dídara pọ̀ mọ́ ìgbìmọ̀ iṣàkóso DW sport ọ̀hún, èyí ló fòpin sí ìbáṣepọ̀ Musa àti Tony Harris, lẹ́ni tí ìṣàkóso kátàkárà Ahmed Musa láti dara pọ̀ mọ́ ikọ̀ agbábọ́ọ̀lù lóríṣiríṣi wà lọ́wọ́ rẹ̀, bẹ̀ẹ̀rẹ̀ láti ìgbà tí ó kúrò nínú ikọ̀ agbábóòlù Kano Pillars lọ sí ilẹ̀ òkèrè.
Bákan náà, Moses Simon wà lábẹ́ ìṣàkóso kátàkára Tony Harris.
DW sports fi ìdùnnú wọn hàn láti ní ìbáṣepọ̀ pẹ̀lú àwọn agbábọ́ọ̀lù méjèèjì lórí ẹ̀rọ ayélujára Twitter wọn.
Dídara pọ̀ mọ́ ìgbìmọ̀ ọ̀hún ni yóò di agbábọ́ọ̀lù Super Eagles méje tí yóò máa ṣiṣẹ́ papọ̀ pẹ̀lú DW sports.
Àwọn agbábọ́ọ̀lù Super Eagles mìíràn tí wọ́n jọ máa ṣiṣẹ́ papọ̀ báyìí ni: Bryan Ìdòwú, Shehu Abdulahi, Henry Onyekuru, Oghenekaro Etebo, àti Mikel Agu.
--- Ikọ̀ mẹ́rìnlélọ́gọ́ta (64) yóò kópa nínú eré ìdíje bọ́ọ̀lù Mike Okonkwo.
Ikọ̀ agbábọ́ọ̀lù mẹ́rìnlélọ́gọ́ta ni wọ́n ti bọwọ́ lù báyìí pé wọn yóò kópa nínú eré ìdíje bọ́ọ̀lù Bishop Mike Okonkwo Football Championship 2018, èyí tí yóò wáyé ní pápá ìṣeré National Stadium tìlú Èkó, bẹ̀ẹ̀rẹ̀ lọ́jọ́ karùn-ún oṣù karùn-ún ọdún tí a wà yìí.
Gẹ́gẹ́ bí àwọn tí ó ṣagbátẹrù ìdíje náà, ìdíje ọ̀hún ni ikọ̀ agbábọ́ọ̀lù obìnrin ọ̀tọ̀ọ̀tọ̀ mẹ́jọ yóò kópa nínú rẹ̀ fún ìgbà àkọ́kọ́.
Gẹ́gẹ́ bí alága ìgbìmọ́ tí ó ṣagbátẹrù ìdíje ọ̀hún, ọgbẹ́ni Malachy Ndubuzor, Ó ṣe é lálàyé pé, wọn yóò ríi dájú láti fojú sílẹ̀ mú àwọn agbábọ́ọ̀lù tí ó bá fakọyọ nínú ìdíje náà sínú ikọ̀ agbábọ́ọ̀lù TREM Football Academy.
Àṣekágbá ìdíje ẹ̀ka méjéèjì, tí ń ṣe ikọ̀ ọkùnrin àti tobìnrin, yóò wáyé ní ilé-ìwé gíga fáfìti onímọ̀-ẹ̀rọ̀ Yaba College of Technology lọ́jọ́ kínní oṣù kẹsàn-án ọdún tí a wà yìí nílùú Èkó.
"Agbábọ́ọ̀lù ikọ̀ Super Eagles tẹ́lẹ̀rí, Waheed Akanni, tí ó jẹ́ àlejò pàtàkì lásìkò ìyíkoto ìfigagbága ìdíje ọ̀hún, gbórìyìn púpọ̀ fún Bishop Mike Okonkwo fun akitiyan tó ń kò láti gbé ìdíje ọ̀hún lárugẹ lọ́dọọdún.
Ò fikún-un pé, ìdíje ọ̀hún yóò ṣe ìrànwọ́ láti ṣàwárí àwọn ọ̀dọ́ tí ò lẹ́bùn eré bọ́ọ̀lù àfẹsẹ̀gbá.
--- Arsenal, Atletico gbé ẹnu lé ìpele kejì sí àṣekágbá Europa League.
Ikọ̀ agbábọ́ọ̀lù Arsenal kópa dáradára nínú ìfẹsẹ̀wọnsẹ̀ ìpele kẹta sí àṣekágbá ìdíje Europa League, lẹ́yìn tí ó fàgbà han ikọ̀ agbábọ́ọ̀lù CSKA Moscow pẹ̀lú àmì-ayò mẹ́rin sóókan (4-1) nínú ìfigagbága àkọ́kọ́ ìfẹsẹ̀wọnsẹ̀ náà, bákan náà sì ni, ikọ̀ agbábọ́ọ̀lù Atletico Madrid kò gbẹ́yìn, lẹ́yìn tí ikọ̀ ọ̀hún náà fàgbà han Sporting Lisbon pẹ̀lú àmì-ayò méjì sóódo (2-0) lọ́jọ́bọ (Thursday).
Ikọ̀ agbábọ́ọ̀lù Lazio náà gbo ewúro sójú Salzburg pẹ̀lú àmì-ayò mẹ́rin sí méji (4-2), bẹ́ẹ̀ sì ni ikọ̀ agbábọ́ọ̀lù RB Leipzig fạ̀gbạ̀ han Olympique de Marseille pẹ̀lú àmì-ayò kan sóódo (1-0).
Koke gbá àmì-ayò kínní wolé níṣẹ̀ẹ́jú péréte tí ìfẹsẹ̀wọnsẹ̀ ọ̀hún bẹ̀ẹ̀rẹ̀, kí Antoine Griezmann kó tó fọba lé e kí sáà àkọ́kọ́ ó tó wá sí ìparí.
--- Commonwealth 2018: Nàìjííríà fàgbà han Malaysia nínú ìfigagbága bọ́ọ̀lù orí tábìlì.
Ikọ̀ agbábọ́ọ̀lù orí tábílì Nàìjííríà ti bẹ̀ẹ̀rẹ̀ ìfigagbága wọn nínú ìdíje Commonwealth Games tó ń lọ lọ́wọ́ lórílẹ̀-èdè Australia.
Ikọ̀ Nàìjííríà fàgbà han Malaysia àti Belize nínú ìfigagbága àkọ́kọ́ tí ó wáyé lọ́jọ́bọ̀.
Olájídé Ọmọ́táyò fàgbà han Chee Feng olùkópa fún Malaysia pẹ̀lú àmì-ayò mẹ́tàlá sí mọ́kànlà (13-11), márùndínlógún sí mẹ́tàlá (15-13), mọ́kànlá sí méje (11-7) ní ìtẹ̀léǹtẹ̀lé.
Ní báyìí, Abiodun yóò lọ kojú Javen Choong láti Malaysia àti Terry Su láti Belize, bẹ́ẹ̀ sì ni Jamiu náà yóò lọ kojú Rohit Pagarani láti Belize.
Ìdíje Commonwealth Games yìí, ni yóò di ìgbạ̀ kẹtàlá tí Nàìjíírìà yóò kọpà nínú rẹ̀ láti ọdún 1950.
Ẹ̀wẹ̀, ikọ̀ Nàìjííríà yóò máa fojú sọ́nà láti tún fìtàn mìíràn balẹ̀ tí yóò kọjá èyí tí orílẹ̀-èdè ọ̀hún ní tẹ́lẹ̀ nínú irúfẹ̀ ìdíje náà tí ó wáyé lọ́dún 1994 ní Canada, lẹ́yìn tí wọ́n gba àmì-ẹ̀yẹ mẹ́tàdínlógójì nínú ìdíje náà.
Bákan náà, nínú ìdíje Commonwealth Games tí ó wáyé ní Glasgow, lórílẹ̀-èdè Scotland lọdún 2014, Nàìjííríà gba àmì-ẹ̀yẹ mẹ́rìndínlógójì, tí ń ṣe (11 Gold, 11 silver ati 14 bronze).
Ní ìparí, ìdíje Commonwealth 2018 ọ̀hún tí ó bẹ̀ẹ̀rẹ̀ lọ́jọ́rú, ní ìrètí wà pé yóò parí lọ́jọ́ karùndínlógún oṣù kẹrin ọdún tí a wà yìí.
--- Sally Pearson: Ìbànújẹ́ ló jẹ́ pé mi ò ní tẹ̀síwájú nínú ìdíje Commonwealth.
Sally Pearson ọmọbíbí orílẹ̀-èdè Australia, tí ó tún jẹ olùkópa tí ó dára jùlọ lágbàáyé nínú eré sísá hurdles ni kò ní tẹ̀síwájú nínú ìdìjé Commonwealth Games tó ń lọ lọ́wọ́ látàrí ìfarapa tí ó ní lẹ́sẹ̀, léyìí tí ó sì mú yébà kíkópa nínú eré-ìdárayá ọ̀hún fún ọ̀dún kan.
--- Dalung rọ ikọ̀ Nàìjííríà láti lọ fakọyọ nínú ìdíje Commonwealth.
Mínísítà tó ń rí sí eré-ìdárayá àti ìdàgbàsóke àwọn ọ̀dọ́ ní Nàìjììríà, ọ̀gbẹ́ni Solomon Dalung, ti rọ ikọ̀ Nàìjííríà tí yóò lọ sojú nínú onírúurú ìdíje eré-ìdárayá Commonwealth Games tí yóò wáyé lórílẹ̀-èdè Australia láti kópa dáradára.
Nínú ọ̀rọ̀ àgbélẹ̀kọ̀ rẹ̀, èyí tí àmúgbálẹ́gbẹ̀ẹ́ pàtàkì sí mínísítà ọ̀hún ní ẹ̀ka ìròyìn àti ọ̀rọ̀ ìfitóniléti ṣe sọ, ogbeni Nneka Ikem-Anibeze, Ó ní, mínísítà gbà wọ́n níyànjú láti lọ sojú orílẹ̀-èdè Nàìjííríà dáradára.
Ò sọ̀rọ̀ náà di mímọ̀ ní kété tí wọ́n parí ayẹyẹ ìṣíṣọ lójú eégún láti bẹ̀ẹ̀rẹ̀ ìdíje ọ̀hún, tí wọ́n sì kéde ikọ̀ tí yóò máa sojú Nàìjííríà.
Mo ríi pé, ẹ ti ń fojú sọ́nà láti bẹ̀ẹ̀rẹ̀ síní ń kópa, léyìí tí ó fara hàn pé, ẹ ti gbáradì lọ́pọ̀lọpọ̀ fún ìdíje yìí.
Ni fikún un pé, ìrètí ààrẹ Buhari ni láti ríi pé, orúkọ Nàìjííríà gòkè àgbà, kí orílẹ̀-èdè ọ̀hún sì fakọyọ nínú ìdíje náà.
Ayẹyẹ ìṣíṣọ lójú eégún ọ̀hún ni ó wáyé láti ṣe ìkíni káàbọ̀ àwọn ikọ̀ orílẹ̀-èdè kọ̀ọ̀kan tí yóò máa kópa nínú ìdíje ọ̀hún pẹ̀lú orin, ìlù àti ijó látọwọ́ ẹgbẹ́ oníjó Munujali.
Ẹ̀wẹ̀, olùkópa tí ó bá gba àmì-ẹ̀yẹ góòlù (Gold) yóò láǹfààní sí ẹ̀ẹ́dẹ́gbààta owó dọ́là ($5,000), àmì-ẹ̀yẹ̀ ipò kejì (Silver) yóò gba ẹ̀ẹ́dẹ́gbàajì owó dọ́là ($3,000), bẹ́ẹ̀ sìni àmì-ẹ̀yẹ ipò kẹta (bronze) yóò gba ẹgbàá owó dọ́là ($2,000).
Lára àwọn ènìyàn jàǹkànjàǹkàn tí ó tún yẹ́ ayẹyẹ ìdíje ọ̀hún sí la ti rí aṣojú Nàìjííríà sórílẹ̀-èdè Australia, ọ̀gbẹ́ni Bello Husseini , bẹ́ẹ̀ sì ni ààrẹ tẹ́lerí àti ààrẹ tí ó wà lórí àléfà báyìí ti ìgbìmọ̀ tó ń rí sí ìdíje Olympic ní Nàìjííríà Nigeria Olympic Committee (NOC), náà kò gbẹ́yìn, Sani Ndanusa àti Habu Gumel.
Ayẹyẹ láti bẹ̀ẹ̀rẹ̀ ìdíje XXI Commonwealth Games náà yóò wáyé láago méje ọjọ́rùú, ní pápá ìṣeré Carrara ní Gold Coast, Australia.
--- Cristiano Ronaldo dúpé lọ́wọ́ àwọn olólùfẹ́ Juventus.
--- Ìfẹsẹ̀wọ̀nṣẹ̀ ìdíje bọ́ọ̀lù àfẹsẹ̀gbá NPFL tí yóò wáyé lónìí.
Èyí ni àwọn ìfẹsẹ̀wọnsẹ̀ tí yóò máa wáyé nínú ìdíje orílẹ̀-èdè Nàìjííríà NPFL lónìí:
--- West Brom àti Alan Pardew fẹnu kò láti fòpin sí ìbaṣepọ̀ wọn.
Pardew ni ikọ̀ ọ̀hún gbà ní oṣù mẹ́rin sẹ́yìn ní ìrètí pé yóò mú àyípadà ọ̀tun dé bá ikọ̀ náà lórí tábìlì ìdíje (EPL), ṣùgbọ́n omi pọ̀ ju ọkà lọ.
--- Ògúnbọ̀wálé, Azubuike rán ikọ̀ wọn lọ́wọ́ láti jáwé olúborí.
Àríkẹ́ Ògúnbọ̀wálé ran ikọ̀ agbábọ́ọ̀lù àfọ́wọ́gbá rẹ̀ Notre Dame láti gba ife-ẹ̀yẹ ìdíje National Collegiate Athletic Association (NCAA) tọdún 2018 pẹ̀lú àmì-ayò ọ̀kànlélọ́gọ́ta sí mẹ́jìdínlọ́gọ́ta (61-58) láti fàgbà han Mississippi State.
Ẹ̀wẹ̀, ìṣẹ́jú péréte díẹ̀ tókù kí ìfigagbága ọ̀hún wá sí ìparí ni Ògúnbọ̀wálé ju bọ́ọ̀lù wọlé sínú agbọ̀n Mississippi State láti ran Notre Dame lọ́wọ́ gba ife-ẹ̀yẹ ìdíje NCAA tàwọn obìnrin àkọ́kọ́ láti ọdún 2001, èyí tí ó sì di èèkejì irú rẹ̀ tí ikọ̀ ọ̀hún ti gbà báyìí.
Lẹ́yìn tí ikọ̀ ọ̀hún fàgbà han Connect cut lọ́jọ́ Ẹtì (Friday) nínú ìpele kejì sí àṣekágbá ìdíje náà, jíjáwé olúborí lọ́jọ́ Àìkú Sunday nínú àṣekágbá ìdíje náà jẹ́ ohun ìyàlẹ́nu tí ó sì tún fìtàn balẹ̀ nínú ìwé ìtàn ìdije náà.
Ògúnbọ̀wálé sọ pé,"Láti ṣe irú eléyìí nínú ọ̀sẹ̀ kan péré, ó jẹ́ ohun ìtàn nínú ìdíje bọ́ọ̀lù àfọwọ́gbá yìí," Ògúnbọ̀wálé ju bọ́ọ̀lù àmì mẹ́tàdínlọ́gbọ̀n wọlé nínú ìpele kejì àṣekágbá ọ̀hún lọ́jọ́ Ẹti ̀(Friday), léyìí tí ó mú un gba àmì-ẹ̀yẹ olùkópa tí ó tayo jùlọ nínú ìdíje ọ̀hún.
Mo ti gbáradì púpọ̀ fún irú àkókò yìí, ọ̀pọ̀ olùkópa ló ń fẹ́ láti lọ́wọ́ nínú àmì-ayò tí yóò ran ikọ̀ rẹ̀ lọ́wọ́ gba ife-ẹ̀yẹ, ṣùgbọ́n gbígbáradì ṣaájú ìfigagbága ṣe pàtàkì.
"Bàbá Ògúnbọ̀wálé, Gregory, jẹ́ ọmọbíbí Nàìjííríà, tí ó sì fẹ́ràn bọ́ọ̀lù àfẹsẹ̀gbá àti bọ́ọ̀lù àfọwọ́gbá (rugby), bẹ́ẹ̀ sìni ìyá rẹ̀, Yolanda, jé ọmo bíbí Amẹ́ríkà tí ó sì tún jẹ́ olùkọ́.
Bákan náà, nínú irúfẹ́ ìdíje NCAA tàwọn ọkùnrin, ikọ̀ agbábọ́ọ̀lù Kansas, tí Udoka Azubuike ǹ kópa fún, pàdánù ìpele kejì sí àṣekágbá ìdíje ọ̀hún sọ́wọ́ Villanova pẹ̀lú àmì-ayò márùndínlọ́gọ́rùn-ún sí mọ́kàndínlọ́górin (95-79).
--- Ẹ̀kọ́ ńlá ni pípàdánù sọ́wọ́ Serbia jẹ́ fún wa – Dalung
Mínísítà tó ń rí sí eré ìdárayá àti ìdàgbàsókè eré ìdárayá ní Nàìjíríà, Solomon Dalung sọ pé, inú ìjọba kò bàjẹ́ rárá látàrí pípàdánù ìfẹsẹ̀wọnsẹ̀ ọlọ́rẹ̀ẹ́jọ̀ré kejì sọ́wọ́ Serbia lọ́jọ́ Ìṣẹ́gun (Tuesday).
Mínísítà sọ̀rọ̀ náà di mímọ̀ fún àwọn akọ̀ròyìn lẹ́yìn ìpàdé àpérò ìgbìmọ̀ ìjọba tọ́rọ̀ kàn gbàngbàn Federal Executive Council (FEC) tí wọ́n ṣe pẹ̀lú ààrẹ Muhammadu Buhari.
Gẹ́gẹ́ bí Ó ṣe sọ, Ó ní, pípàdánù ìfẹsẹ̀wọnsẹ̀ náà ṣe àfihàn àwọn kùdìẹ̀-kudiẹ tó kù fún akọ́nimọ̀ọ́gbá ikọ̀ náà àti àwọn òṣìṣẹ́ àjọ NFF ní láti ṣe ṣáájú ìdíje àgbááyé ọ̀hún tó ń bọ̀ lọ́nà.
Bóyá ìfẹsẹ̀wọnsẹ̀ Super Eagles ọ̀hún tẹ́milọ́rùn tàbí kò tẹ́milọ́rùn, tèmi ni pé, mo ní ìgboyà fún ikọ̀ náà.
Bí a ṣe pegedé fún ìdíje àgbááyé yìí kò rọrùn rárá, bẹ́ẹ̀ sì ni a kò le máa jáwé olúborí nínú gbogbo ìfẹsẹ̀wọnsẹ̀ wa.
--- Diego Costa- Olùgbàlà ni Messi jẹ́ fún Argentina.
Atamátàsé ikọ̀ agbábọ́ọ̀lù Atletico Madrid, tí ó tún ń kópa fún Spain, Diego Costa ti rọ Argentina láti dúpẹ́ pé ikọ̀ náà ní agbábọ́ọ̀lù bí Lionel Messi nínú ikọ̀ ọ̀hún.
Diego Costa ní ìgbàgbọ́ pé, jíjáwé olúborí Spain nínú ìfẹsẹ̀wọnsẹ̀ ọlọ́rẹ̀ẹ́jọ̀rẹ́ pẹ̀lú Argentina láìsí atamátàsé ọ̀hún, Messi nínú ikọ̀ náà ṣe àfihàn bí Messi ṣe ṣe pàtàkì fún Argentina tó.
Spain fàgbà han Argentina pẹ̀lú àmì-ayò mẹ́fà sóókan (6-1), tí àwọn ayò ọ̀hún sì wá láti ọwọ́: Costa, Thiago Alcantara, Iago Aspas áti Isco tí ó gbá àmì-ayò mẹ́ta wọlé.
Bí ó tilẹ̀ jẹ́ pé, ọ̀pọ̀ ló ń bu ẹnu àtẹ́ lu Messi pé, kò tíì kópa dáradára tó fún orílẹ̀-èdè rẹ̀ bí ó ṣe máa ń gbá bọ́ọ̀lu fún ikọ̀ kejì tí ń ṣe Barcelona, ṣùgbọ́n ní báyìí, Costa rọ àwọn olólùfẹ́ ikọ̀ agbábọ́ọ̀lù Argentina láti dúpẹ́ pé wọ́n ní Messi láàárín wọn, tí ó sì fikún ọ̀rọ̀ rẹ̀ pé, ipa Messi nínú ikọ̀ náà kò ṣe é yẹ̀ sílẹ̀ rárá.
Costa sọ pé, Ó fara hàn gbangba gbangba pé, bí Messi kò bá kópa nínú ikọ̀ Argentina, ó máa ń nira fún ikọ̀ ọ̀hún láti ṣiṣẹ́ pọ́, léyìí tí ó wà lára bí a ṣe fàgbà hàn wọ́n pẹ̀lú àmì-ayò tí ó tóyìí.
"irú agbábọ́ọ̀lù bí Messi kò ṣe é bu ẹnu àtẹ́ lú.
Ó yẹ kí wọ́n máa dúpẹ́ pé wọ́n ní Messi lára wọn ni.
Ẹ̀wẹ̀, inú Costa dùn púpọ̀ láti padà sínú ikọ̀ Spain, lẹ́yìn tí o kópa fún ikọ̀ náà lásìkò àwọn ìfẹsẹ̀wọnsẹ̀ ìpegedé fún ìdíje àgbááyé náà látàrí wàhálà tí ó kojú lásìkò rẹ̀ nínú ikọ̀ agbábọ́ọ̀lù Chelsea.
--- Ìpínlẹ̀ Kano mú ìgbèrú bá ikọ̀ àgbábọ́ọ̀lù mọ́kànlélógójì (41).
Ìjọba ìpínlẹ̀ Kano ti ṣe ìtọrẹ mílíọ́nù mẹ́tàlá ààbọ̀ náírà (N13.5m) fún ikọ̀ agbábọ́ọ̀lù mọ́kànlélógójì (41) tí wọ́n fi ìpínlẹ̀ náà ṣe ibùgbé.
Àwọn Ikọ̀ agbábọ́ọ̀lù méje tí ó wà ní ẹ̀ka kìnnì kọ̀ọ̀kan láǹfạ̀ạ̀ní láti gba owó tí ó tó ẹgbẹ̀rún lọ́nà ẹ̀ẹ́dẹ́gbẹ̀ta (N500,000), bẹ́ẹ̀ sìni ikọ̀ agbábọ́ọ̀lù márùndínlógún tí ó wà ní ẹ̀ka kejì kọ̀ọ̀kan ọ̀kẹ́ mẹ́tàdínlógún-lélẹ́gbàarùn-ún (N350,000), tí ikọ̀ agbábọ́ọ̀lù mọ́kàndínlógún tí ó bọ́ sí ẹ̀ka kẹta sì láǹfààní láti gba ọ̀kẹ́ méjìlá-lélẹ́gbàarùn-ún (N250, 000).
Gomina Abdullahi Ganduje sọ pé, ṣíṣe ìtọrẹ owó ọ̀hún ni ó wáyé ni ọ̀nà láti mú ìdàgbàsókè tí ó yèkooro bá ikọ̀ kọ̀ọ̀kan ní ìpínlẹ̀ náà.
Inú mí dùn pé ikọ̀ agbábọ́ọ̀lù yín ṣe dáradára, gẹ́gẹ́ bí ìjọba, ojúṣe wa ni láti ran ikò kọ̀ọ̀kan lọ́wọ́ láti túbọ̀ máa ṣe dáradára síi. A fi ń dáa yín lójú pé a ó ṣe àtìlẹ́yìn tí ó tó fún-un yín.
Bákan náà, kò tí ì pẹ́ rárá tí a tún ṣe ìtọrẹ àwọn ohun èlò ìgbá bọ́ọ̀lù fún ikọ̀ agbábọ́ọ̀lù tí ó tó ẹ̀ẹ́dẹ́gbéje  ní ìpínlẹ̀ yìí, eléyìí tí ó wà lára èrò wa láti mú ìgbèrú bá eré-ìdárayá ni í̀pínlẹ̀ yìí.
"O fi kún un pé, bọ́ọ̀lù àfẹsègbá jẹ́ eré ìdárayá kan gbòógi tí kò ṣe é fọwọ́ yẹperẹ mú láwùjọ, ó máa ń fi ààyè ìbáṣepọ̀ tí ó dánmọ́rán sílẹ̀ láàrin àwọn ọ̀dọ́ àti àwọn ènìyàn lápapọ̀.
Gómìnà náà wá rọ ikọ̀ agbábọ́ọ̀lù kọ̀ọ̀kan ní ìpínlẹ̀ náà láti túbọ̀ tẹpá mọ́ṣẹ́ wọn síi, bẹ́ẹ̀ sì nì O fi ń dá wọn lójú pé, ìṣàkóso ọ̀un yóò sa ipá rẹ̀ láti ṣàtìlẹyìn tí ó tó fún wọn nígbà kúùgbà àti lóòrèkóòrè.
--- Àwọn olóyè nínú àjọ NFF ṣàbẹ̀wò sí Carl Ikeme.
Àwọn tọ́rọ̀ kàn gbọ́ngbọ̀n nínú àjọ NFF ti lọ ṣàbẹ̀wò sí amúlé ikọ̀ agbábọ́ọ̀lù Super Eagles, Carl Ikeme tí ó ń gba ìtọ́jú nílé ìwòsàn Christie Clinic, Manchester.
Ikeme ni àwọn dókítà sàyẹ̀wò pé Ó ní àìsàn jẹjẹrẹ nínú oṣù keje ọdún 2017, tí ó sì ti ń gba ìtọjú láti ìgbà náà.
Nínú ọ̀rọ̀ wọn, agbẹnusọ̀ àjọ NFF, Tóyìn Ìbítóyè sọ pé, ààrẹ àjọ NFF, Amaju Pinnick ni ó dari àwọn ìgbìmọ̀ ọ̀hún, tí ó kún fún igbákejì ààrẹ kìnní àjọ NFF, Ṣèyí Akínwùnmí, akọ̀wé àgbà àjọ náà Mohammed Sanusi, olùṣàkóso ikọ̀ Super Eagles, Dayọ̀ Enebi àti akọ́nimọ̀ọ́mú Alloy Agu lọ sí ilé ìwòsàn náà.
Pinnick sọ pé, A mú ìkínni wá fún Ọ láti ọwọ́ ìjọba, àjọ NFF lápapọ̀, láti wá ṣàbẹ̀wò mọ ibi tí àwọn dókítà bá ìtọ́jú dé. Ní pàápàá jùlọ láti sọ fún Ọ pé a kò gbàgbé rẹ nígbà kankan, bẹ́ẹ̀ sìni O ṣì dúró digbí nínú ikọ̀ Super Eagles.
Bákan náà, ni a tún wá bèèrè bóyá O lè jẹ́ àlejò wa pàtàkì nínú ìfẹsẹ̀wọnsẹ̀ ọlọ́rẹ̀ẹ́jọ̀rẹ́ tí Super Eagles yóò gbá pẹ̀lú England ní pápá ìṣeré Wembley lọ́jọ́ kejì oṣù kẹfà. A fẹ́ jẹ́ kó kópa láti ṣíṣọ lójú eégún kí ìfẹsẹ̀wọnsẹ̀ ọ̀hún ó tó bẹ̀ẹ̀rẹ̀.
Ikeme dáhùn pé, Inú mí dùn púpọ̀ fún ìfẹ́ ńlá tí àjọ NFF àti ìjọba fi ń hàn mí.
Mo sì dúpẹ́ lọ́pọ̀lọpọ̀ fún àwọn ọmọ Nàìjííríà fún oríṣiríṣi àdúrà àtẹ̀jíṣẹ́ tí wọ́n máa ń fi ránṣẹ́ sí mi lórí ẹ̀rọ ìbánisọ̀rọ̀ mi.
--- CAF, NFF ṣàjọyọ̀ ọdún merinlelogoji(44) fún Tàríbò West.
Àjọ tó ń rí sí bọ́ọ̀lù àfẹsẹ̀gbá nílẹ̀ Áfíríkà (CAF) ti panu pọ̀ pẹ̀lú àjọ tó ń rí si bọ́ọ̀lù àfẹsẹ̀gbá ní Nàìjííríà (NFF) láti ṣàjọyọ̀ ayẹyẹ ọdún mẹ́rìnlélógójì agbábọ́ọ̀lù ikọ̀ Super Eagles tẹ́lẹ̀rì Taribo West lọ́jọ́ Ajé (Monday).
Àjọ CAF àti NFF ṣe ìkínni ọ̀hún lórí ẹ̀rọ ayélujára wọn láti kí atamátàsé tẹ́lẹ̀rí náà.
Ẹ̀wẹ̀, West bẹ̀ẹ̀rẹ̀ ayé rẹ gẹ́gẹ́ bí agbábọ́ọ̀lù nínú ikọ̀ Obanta United kí ó tó dara pọ̀ mọ́ ikọ̀ agbábọ́ọ̀lù mìíràn lóríṣiríṣi Ó kópa fún Sharks, Enugu Rangers, Julius Berger, Auxerre, Internazionale, AC Milan, Derby County, Kaiserslautern, Partizan, Al-Arabi àti Plymouth Argyle.
Taribo West wà lára ikọ̀ Super Eagles tí ó gba ife-ẹ̀yẹ ìdíje bọ́ọ̀lù àgbááyé tàwọn ọ̀dọ́ tọ́jọ́ orí wọn kòju ọ̀dún mẹ́tàlélógún lo U-23̣, 1996 Atlanta Olympic, bẹ́ẹ̀ sì ni Ó tún kópa nínú ìdíje Africa Cup of Nations àti ìdíje bọ́ọ̀lù àgbááyé.
--- ìlera Nadal ti pé báyìí láti figagbága nínú ìdíje Davis Cup.
Atamátàsé agbábọ́ọ̀lù àfigigbá tí ó dára jùlọ sìkejí lágbàáyé, Rafael Nadal ní Spain ti kéde báyìí pé yóò figagbága nínú ìpele kẹta sí àṣekágbá ìdíje Davis Cup tí wọn yóò gbá pẹ̀lú Germany nílùú Valencia lóṣù tó ń bọ̀.
Ọmọ ọdún mọ́kànlélọ́gbọ̀n(31)  ọ̀hún ni kò tíi kópa nínú ìdíje náà láti ìgbà tí ó ti ran Spain lọ́wọ́ láti gba ife-ẹ̀yẹ ọ̀hún nígbà márùn-ún ọ̀tọ̀ọ̀tọ̀, èyí tí ó gbà kẹ́ỳin lọ́dún 2016 lórílẹ̀-èdè India.
Nadal ni akọ́nimọ̀ọ́gbá àgbà ikọ̀ Spain Sergi Bruguera ti yàn papọ̀ pẹ̀lú Pablo Busta, Bautista Agut, David Ferrer àti Feliciano Lopez láti kópa nínú ìdíje náà.
Nadal, ṣíwọ́ láti tẹ̀síwájú nínú ìdíje Australian Open nínú oṣù kínní ọdún látàrí ìfarapa tí ó ní.
Ẹ̀wẹ̀, bí ó tilẹ̀ jẹ́ pé, ìrètí wà pé, yóò padà wá kópa nínú ìdíje Mexican Open nínú oṣù kejì, ṣùgbọ́n Ó kọ̀ láti kópa, léyìí tí ó sọ ọ́ di ìdíje márùn-ún ọ̀tọ̀ọ̀tọ̀ tí kò tíi kópa léra wọn báyìí.
Ní ìparí, ìfigagbága ìpele kẹta sí àṣekágbá ìdíje Davis Cup ọ̀hún yóò wáyé lọ́jọ́ kẹfà sí ọjọ́ kẹjọ inú oṣù kẹrin ọdún tí a wà yìí.
--- Ìfigagbága pẹ̀lú Parker yóò lágbára gan-an – Joshua
Olùjà ọmọ bíbí ilẹ̀ Bìrìtìkó, ẹni tí àmì-ẹ̀yẹ bẹ́lítì ìgbàdí WBA àti IBF wà lọ́wọ́ rẹ̀ báyìí, Anthony Joshua sọ pé ìfigagbága ọ̀un pẹ̀lú Joseph Parker tí yóò wáyé ní gbàgede Principality Stadium ní Cardiff lọ́jọ́ àbámẹ́ta (Saturday) yóò lágbára gan-an.
Ìròyìn sọ pé, Joshua kò tíì pàdánù ìfigagbága kankan látẹ̀yìn wá, bẹ́ẹ̀ sìni ìgbàgbọ́ wà pé ó ṣeéṣe kí Ó jáwé olúborí nínú ìfigagbága ọ̀hún látàrí ìrírí rẹ̀ tí ó ní ní gbàgede Principality.
Ẹ̀wẹ̀, ẹnìkejì rẹ̀ ọmọ bíbí orílẹ̀-èdè New Zealander, Parker náà kò tíì pàdánù ìfigagbága kankan nínú ìfigagbága mẹ́rìnlélógún tí ó ti jà báyìí, bẹ́ẹ̀ sìni yóò gbé bélíìtì ìgbàdí WBO tí ó gbà kẹ́yìn wá fi díje nínú ìfigagbága náà.
--- Rohr ṣàtúnṣe sí ikọ̀ tí yóò kojú Serbia.
Akọ́nimọ̀ọ́gbá àgbà ikọ̀ Super Eagles, Gernot Rohr ti ṣe àtúnṣe si ikọ̀ tí ó fàgbà hàn ikọ̀ agbábọ́ọ̀lù Poland, léyìn tí ó rọ́pò agbábọ́ọ̀lù mẹ́rin lára ikọ̀ tí yóò kojú orílẹ̀-èdè Serbia.
Gẹ́gẹ́ bí ẹ̀rọ ayélujára own goal Nigeria ṣe sọ," Rohr ti ṣe àtúnṣe sí ikọ̀ tí ó fàgbà han ikọ̀ agbábọ́ọ̀lù Poland lọ́jọ́ Ẹtì (Friday).
Ní báyìí, Leon Balógun kò ní kópa látàri ìfarapa tí ó ní, bẹ́ẹ̀ sì ni Shehu Abdullahi, Kelechi Iheanacho, àti Odion Ighalo kò ní bẹ̀ẹ̀rẹ̀ ìfẹsẹ̀wọnsẹ̀ ọ̀hún.
Ẹ̀wẹ̀, Kenneth Omeruo, Ogenyi Onazi, Tyronne Ebuehi àti Ahmed Musa yóò rọ́pò wọn ṣaájú ìfẹsẹ̀wọnsẹ̀ náà, ṣùgbọ́n Francis Odinaka Uzoho, Joel Obi àti Brian Ìdòwú yóò di ipò wọ́n mú bí ó ṣe wà tẹ́lẹ̀.
Ikọ̀ mọ́kànlá tí yóò kojú Serbia ni: Francis Odinaka Uzoho (GK), Tyronne Ebuehi, Brian Ìdòwú, William Troost-Ekong, Kenneth Omeruo, Joel Obi, Wilfred Ndidi, Ogenyi Onazi (C), Alex Iwobi, Ahmed Musa, Victor Moses.
--- Ibrahimovic fi ikọ̀ Manchester United silẹ̀ láti dara pọ̀ mọ́ LA Galaxy.
Zlatan Ibrahimovic ti pinnu láti fi ikọ̀ Manchester United silẹ̀ láti dara pọ̀ mọ́ ikọ̀ agbábọ́ọ̀lù LA Galaxy.
“kòsí òhun tí ó ní ìbéèrè tí ò lópin, àsìkò tí tò ní báyìí láti tún tẹ̀síwájú nínú ìrín-àjo bọ́ọ̀lù àfẹsẹ̀gbá mi, lẹ́yìn sáà méjì tí mo lò pẹ̀lú ikọ̀ agbábọ́ọ̀lù Manchester United.
Mo dúpé púpọ̀ fún ikọ̀ náà, àwọn olólùfẹ́, àwọn akẹẹgbẹ́ mi, àwọn akọ́nimọ̀ọ́gbá gbogbo àti àwọn òṣìṣẹ́ pátápátá fún àṣeyọrí mi nínú ikọ̀ yìí.
"Akọ́nimọ̀ọ́gbá àgbà ikọ̀ Manchester United, Jose Mourinho náà ti sọ tẹ́lẹ̀rí pé, Ibrahimovic yóò kúrò nínú ikọ̀ náà tí ìwé ìṣiṣẹ́ rẹ̀ náà bá wá sí ìparí ní sáà yìí.
--- Mi ò ní kópa fún Spain mọ́ lẹ́yìn ìdíje bọ́ọ̀lù àgbááyé - Iniesta
Ṣaájú ìfigagbága ọlọ́rẹ̀ẹ́jọ̀rẹ́ tí ikọ̀ agbábọ́ọ̀lù Spain yóò gbá pẹ̀lú Germany lọ́jọ́ Ẹtì (Friday), Iniesta, ti gbá ìfẹsẹ̀wọnsẹ̀ mẹ́tàlélọ́gọ́fà (123) fún Spain báyìí, ṣùgbọ́n tí kò tíì bá tàwọn aṣaájú rẹ̀ tí wọ́n ti fẹ̀yìntì bí: Andoni Zubizarreta, Xavi, Sergio Ramos ati Iker Casillas.
Ní báyìí, tí Iniesta bá láǹfààní láti kópa nínú ọ̀kan-ò-jọ̀kan ìfẹsẹ̀wọnsẹ̀ ọlọ́rẹ̀ẹ́jọ̀rẹ́ fún Spain, èyí yóò mú ṣaájú akẹẹgbẹ́ rẹ̀ tẹ́lẹ̀rí, Xavi lẹ́ni tí ó jẹ́ ẹnikẹta tí ó kópa jùlọ fún ikọ̀ agbábọ́ọ̀lù Spain kí ó tó fẹ̀yìntì ní ọmọ ọdún mẹ́rìnlélọ́gbọ̀n.
Ní báyìí, ó fara hàn gbangba gbàǹgbà pé, ìdíje àgbááyé tó ń bọ yìí ni yóò jẹ́ ìkẹyìn tí màá kópa nínú rẹ̀ fún Spain, Iniesta jẹ́ ọ̀kan lára agbábọ́ọ̀lù ikọ̀ Spain tí ó ṣàṣeyọrí jùlọ nínú ìtàn ikọ̀ ọ̀hún, lẹ́yìn tí ó ràn wọ́n lọ́wọ́ láti gba ife-ẹ̀yẹ European Championship ní sáà 2008 ati 2012, bẹ́ẹ̀ sì ni Ó tún kópa fún ikọ̀ náà nínú ìdíje àgbááyé lọ́dún 2010, tí ó sì tún gba ife-ẹ̀yẹ ìdíje náà.
--- Poland/Nigeria ìfẹsẹ̀wọnsẹ̀ ọlọ́rẹ̀ẹ́jọ̀ré: Agbábọ́ọ̀lù Super Eagles méjìlélógún (22) balẹ̀ sípàgọ́ Wroclaw.
Ilé ìtura ikọ̀ agbábọ́ọ̀lù Super Eagles, Radisson Blu Hotel gbàlejò rẹpẹtẹ lọ́jọ́ Í̀ṣẹ́gun (Tuesday), lẹ́yìn tí agbábọ́ọ̀lù méjìlélógún bálẹ ṣípàgọ́ ikọ̀ náà tí ń ṣe Wroclaw, fún ìgbáradì ní kíkún ṣaájú ìfẹsẹ̀wọnsẹ̀ ọlọ́rẹ̀ẹ́jọ̀ré tí yóò wáyé lọ́jọ́ Ẹtì (Friday) pẹ̀lú orílẹ̀-èdè Poland.
Àwọn ọ̀ṣìṣẹ́ ìkọ́ ọ̀hún, tí o fimọ́ àwọn akọ́nimọ̀ọ́gbá wọn gbogbo, pẹ̀lú agbábọ́ọ̀lù mẹ́fà ní ó ṣíde ìpàgọ́ ọ̀hún lọ́jọ́ Ajé (Monday), kí àwọn yòókù ó tó wá dara pọ̀ mọ́ wọn, Ní báyìí, àwọn agbábọ́ọ̀lù tí ó ti wà níkàlẹ̀ ni: Francis Uzoho, Kenneth Omeruo, Elderson Echiejile, Stephen Eze, Abdullahi Shehu, Chidozie Awaziem, midfielders Joel Obi, John Ogu, Ogenyi Onazi, Uche Agbo, Wilfred Ndidi, Ahmed Musa, Moses Simon, Odion Ighalo, Kelechi Iheanacho ati Victor Moses.
Amúlé ikọ̀ náà, Ikechukwu Ezenwa àti Daniel Akpeyi nìrètí wà pé, wọn yóò dara pọ̀ mọ́ wọn lónìí tí ń ṣe ọjọ́rùú (Wednesday).
Ẹ̀wẹ̀, balógun ikọ̀ ọ̀hún Mikel John Obi ni kò tíì wà pẹ̀lú àwọn akẹẹgbẹ́ rẹ̀ ní Wroclaw látàrí iṣẹ́ tó ń ṣe lọ́wọ́ láti sọ ìwé ìṣiṣẹ́ rẹ̀ ní China di ọ̀tun nínú ikọ̀ agbábọ́ọ̀lù rẹ̀ Tianjin Teda.
Ìfẹsẹ̀wọnsẹ̀ náà yóò bẹ̀ẹ̀rẹ̀ gbàrà láago mẹ́jọ ààbọ̀ (8.45pm), lojo Eti (Friday).
--- Saunders sún ìfigagbága WBO ṣíwájú látàrí ìfarapa.
Olùdíje nínú ìfigagbága (WBO) Billy Saunders, tí ó tún jẹ́ ẹni tí ó gba ife ẹ̀yẹ okùn ìgbàdí (Belt) ọ̀hún kẹ́yìn, ti sún ìfigagbága tí yóò wáyé láàárín rẹ̀ àti Martin Murray sínú oṣù tó ń bọ̀ látàrí ìfarapa ọwọ́ tí ó ní lásìkò ìgbáradì.
Ẹ̀wẹ̀, ìfigagbága náà nìrètí wà tẹ́lẹ̀ pé, yóò wáyé ní gbàgede London O2 Arena lọ́jọ́ kẹrìnlá oṣù kẹrin ọdún yìí, ṣùgbón ní báyìí yóò wáyé lọ́jọ́ kẹtàlélógún inú oṣù kẹfà ọdún tí a wà yìí.
Saunders gba okùn ìgbàdí ọ̀hún fún ìgbà mẹ́tà báyìí, tí ó sì fàgbàhan David Lemieux nínú ìfagagbága kẹ́yìn tí ó wáyé ní Canada.
"Mo ní ìfarapa lásìkò ìgbáradì mi, ti mo sì nílò láti ṣètọ́jú níkíá láìfi falẹ̀ rárá.
Gẹ́gẹ́ bí akọ́nimọ̀ọ́já mi, Dominic Ingle, Ó ni, Mi ò ní lè jà fún ọ̀sẹ̀ mẹ́rin, àfi tí ìlera ara mi bá pé kí ó tó di inú oṣù kẹ̀fa.
--- Argentina bẹ̀rẹ̀ ìgbáradì fún ìfẹsẹ̀wọnsẹ̀ ọlọ̀rẹ̀ẹ́jọ̀rẹ́ pẹ̀lú Italy.
Lionel Messi dara pọ̀ mó àwọn akẹẹgbẹ́ rẹ̀ lọ́jọ́ Ìṣẹ́gun (Tuesday) ní pápá ìṣeré Manchester City láti gbáradì fún ìfẹsẹ̀wọnsẹ̀ ọlọ́rẹ̀ẹ́jọ̀rẹ́ pẹ̀lú ikọ̀ agbábọ́ọ̀lù Italy.
Ikọ̀ agbábọ́ọ̀lu Argentina ló ń ṣàmúlò pápá ìṣeré ọ̀dọ́ ikọ̀ Manchester City fún ìfẹsẹ̀wọnsẹ̀ ọ̀hún tí yóò wáyé lọ́jọ́ Ẹtì (Friday).
Ẹ̀wẹ̀, Sergio Aguero náà dara pọ̀ mọ́ wọn, ṣùgbọ́n kò kópa látàrí ìfarapa tí ó ní.
Bákan náà, àwọn tí ó tún kópa nínú ìgbáradì ọ̀hún ni: Nicolas Otamendi, Gonzalo Higuain, Angel Di Maria, Javier Mascherano ati Marcos Rojo.
--- Agbábọ́ọ̀lù mẹ́rìnlá gúnlẹ̀ sípàgọ́ Super Eagles.
Agbábọ́ọ̀lụ̀ mẹ́rìnlá (14) tí ikọ̀ agbábọ́ọ̀lù Super Eagles ló ti gúnlẹ̀ sí ìpàgọ́ ikọ̀ ọ̀hún ṣaájú ìfigagbága ọlọ̀rẹ̀ẹ́jọ̀rẹ́ pẹ̀lú ikọ̀ agbábọ́ọ̀lù Poland tí yóò wáyé lọ́jọ́ Ẹtị̀ (Friday), ní pápá ìṣeré Municipal, Wroclaw.
Ìpàgọ́ ọ̀hún ni wọ́n ṣí lọ́jọ́ Ajé (Monday), tí àwọn agbábọ́ọ̀lù mẹ́jọ̀ sì gúnlẹ̀ lọ́jọ́ kannáà kí àwọn mìíràn ó tó wá dara pọ̀ mọ́ wọn lọ́jọ́ kejì.
Ní báyìí, lára àwọn agbábọ́ọ̀lù tí ó ti gúnlẹ̀ sí ìpàgọ́ náà ni: Moses Simon, Joel Obi, Elderson Echiejile , Stephen Eze, Shehu Abdullahi, John Ogu àti Kenneth Omeruo.
Bákan náà, ìrètí wà pé, àwọn akónimọ̀ọ́gbá ikọ̀ Super Eagles àti amúlé ikọ̀ ọ̀hún, Ikechukwu Ezenwa yóò tẹkọ̀ létí lọ sórílẹ̀-èdè Poland lónìí láti lọ bẹ̀ẹ̀rẹ̀ ìgbáradì ní kíkún.
Àwọn agbábọ́ọ̀lù tí ó ti balẹ̀ sípàgọ́ ní kíkún: Francis Uzoho, Elderson Echiejile, Stephen Eze, Joel Obi, Shehu Abdullahi, John Ogu, Moses Simon, Kenneth Omeruo, Troost Ekong, Alex Iwobi, Ola Aina, Tyronne Ebuehi, Brian Idowu, Leon Balogun.
--- Chiellini kò ní kópa nínú ìfẹsẹ̀wọnsẹ̀ ọlọ́rẹ̀ẹ́jọ̀rẹ́.
Agbábọ́ọ̀lù ọwọ́ ẹ̀yìn ikọ̀ Juventus àti orílẹ̀-èdè Italy, Giorgio Chiellini kò ní kópa nínú ìfẹsẹ̀wọnsẹ̀ ọlọ́rẹ̀ẹ́jọ̀rẹ́ tí ikọ̀ agbábọ́ọ̀lù Italy yóò gbá látàrí ìfarapa ẹ̀yí tí ó ní. Ikọ̀ agbábọ́ọ̀lù Juventus ló sọ̀rọ̀ ọ̀hún di mímọ̀ lórí ẹ̀rọ ayélujára ikọ̀ ọ̀hún lọ́jọ́ Ajé (Monday).
Ikọ̀ agbábọ́ọ̀lù Italy, tí àwọn èèyàn tún mọ̀ sí The Azzurri, nìrètí wà pé, wọn yóò kojú ikọ̀ agbábọ́ọ̀lù Argentina ní pápá ìṣeré Manchester lọ́jọ́ Ẹtì (Friday), bẹ́ẹ̀ sì ni wọn yóò tún lọ kojú England ní pápá ìṣeré Wembley lọ́jọ́ kẹrin sí ìfẹsẹ̀wọnsẹ̀ àkọ́kọ́.
Adelé akọ́nimọ̀ọ́gbá orílẹ̀-èdè ọ̀hún, Luigi Di Biagio ló gba iṣẹ́ lọ́wọ́ Gian Piero Ventura nínú oṣù kọkànlá ọdún tí ó kọjá, látàrí kíkùnà láti pegedé fún ìdíje bọ́ọ̀lù àgbááyé fún ìgbà àkọ́kọ́ láti ọdún 1958.
Juventus yóò máa kojú ikọ̀ agbábọ́ọ̀lù AC Milan lọ́jọ́ kọkànlélọ́gbọ̀n (31) oṣù kẹ̀ta, bẹ́ẹ̀ sì ni wọn yóò tún lọ gbá ìfẹsẹ̀wọnsẹ̀ àkọ́kọ́ ìdíje UEFA Champions League pẹ̀lú Real Madrid lọ́jọ́ kẹta inú oṣù kẹ̀rin.
--- Cadbury, NFF tọwọ́ bọ ìwé ìbáṣepọ̀ ọlọ́dún mẹ́ta.
Ilé iṣẹ́ Cadbury Nigeria Plc tí wọ́n ń pèsè ohun lílá ẹlẹ́rìndòdò TomTom pẹ̀lú àjọ́ NFF ti tọwọ́bọ ìwé ìbáṣepọ̀ ọlọ́dún mẹ́ta ní ọ̀nà láti gbé ikọ̀ agbábọ́ọ̀lù Super Eagles lárugẹ sìi.
Gẹ́gẹ́ bí adari àgbà ilè-iṣẹ́ Cadbury Nigeria Plc ṣe sọ, ọ̀gbéni Amir Shamsi lásìkò ìpàdé náà, Inú wa dùn púpọ̀ láti kéde ìbáṣepọ̀ ọlọ́dún mẹ́ta síi pẹ̀lú àjọ NFF. Ọdún yìí jẹ́ ọdún kẹwàá tí a ti ń ṣiṣẹ́ pọ̀ pẹ̀lú àjọ NFF.
"Adarí àgbà ẹ̀ka ìtajà ilé-iṣẹ́ Cadbury nílẹ̀ Áfíríkà, iyáàfin Iwadiae Chidinma sọ pé: Iṣẹ́ tí Tom Tom ṣe lára kò lóǹkà. …jẹ́ ọ̀kan gbòógì láàrin àwọn akẹẹgbẹ́ rẹ̀ lọ́jà. Tom-Tom jẹ́ ẹlẹ́rìndòdò tí ó ṣe Pàtàkì fún ikọ̀ Super Eagles.
"Ààrẹ àjọ NFF, Amaju Pinnick gbóríyìn bàǹtàbanta fún ilé-iṣẹ́ Cadbury Nigeria Plc fún ìbáṣepọ̀ àti àtìlẹyìn wọn tó gbòòrò ní ọ̀nà láti mú ìgbèrú bá ikọ̀ Super Eagles A dúpé fún TomTom lọ́pọ̀lọpọ̀ fún ọ̀kan-ò-jọ̀kan àtilẹyìn wọn.
"Adarí àgbà nínú ilé-iṣẹ́ náà nílẹ̀ Áfíríkà, ọ̀gbẹ́ni Aruleba Olúmìídé sọ pé, Inú ilé-iṣẹ́ Cadbury Nigeria Plc, dùn púpọ̀ láti ṣàtìlẹyìn fún Super Eagles, bẹ́ẹ̀ sì ni Ó kín wọn lẹ́yìn láti lọ kópa tí ó tayọ ní Russia. Tom-Tom nífẹ̀ẹ́ Super Eagles púpọ̀.
--- Yaya Toure pinnu láti padà sínú ikọ̀ Ivory Coast.
Agbábọ́ọ̀lù ikọ̀ Manchester City, ọmọ orílẹ̀-èdè Ivory Coast, Yaya Toure ti pinnu láti padà sínú ikọ̀ agbábọ́ọ̀lù orílẹ̀-èdè rẹ̀, lẹ́yìn ìsinmi ọdún mẹ́ta tí ó ti kópa fún ikọ̀ ọ̀hún tí ó wáyé nínú ìfẹsẹ̀wọnsẹ̀ ọlọrẹ̀ẹ́jọ̀rẹ́ pẹ̀lú orílẹ̀-èdè France.
Toure tí yóò pé ọmọ ọdún márùnlélọ́gbọ̀n(35) nínú oṣù kaàrún, tí ó tún tukọ̀ ọ̀hún gba ife-ẹ̀yẹ ìdíje African Nations Cup lọ́dún 2015, kéde ìpinnu ọ̀hún nínú oṣù kejìlá ọdún tí ó kọjá pé òun yóò padà máa kópa, bí ó tilẹ̀ jẹ́ pé ikọ̀ náà kò pegedé fún ìdíje bọ́ọ̀lù àgbááyé tí yóò wáyé lórílẹ̀-èdè Russia nínú ọdún tí a wà yìí.
Bákan náà, ni adelé akọ́nimọ̀ọ́gbá ikọ̀ agbábọ́ọ̀lù Ivory Coast, Ibrahim Kamara kéde Eric Bailly, Wilfried Zaha sára ikọ̀ tí yóò kojú Togo àti Moldova, bí ó tilẹ̀ jẹ́ pé, wọn ṣẹ̀ṣẹ̀ padà sórí pápá látàrí ìfarapa tí wọ́n ní ni..
--- UCL: Bayern jáwé olúborí nínú ìfigagbága pẹ̀lú Besiktas.
Bayern Munich gbo ewúro sí ikọ̀ agbábọ́ọ̀lù Besiktas lójú nínú ìfigagbága ìdíje UEFA Champions League, pẹ̀lú àmì-ayò mẹ́ta sóókan (3-1). Ní báyìí, àpapọ̀ àmì-ayò mẹ́jọ sóókan (8-1), ni ikọ̀ Bayern Munich fi pegedé sínú ìpele kẹta sí àṣekágbá ìdíje náà.
Ẹ̀wẹ̀, jíjáwé olúborí nínú ìfẹsẹ̀wọnsẹ̀ ọ̀hún, ló sọ ọ́ di ìfẹsẹ̀wọnsẹ̀ mọ́kànlá tí ikọ̀ Bayern ti yege léra wọn.
Thiago Alcantara, gbá àmì-ayò kínní wọlé nísẹ̀ẹ́jú méjìdínlógún sáà àkọ́kọ́ ìfẹsẹ̀wọnsẹ̀ náà láti fòpin sí ìrètí Besiktas, bóyá wọ́n lè pegedé síwájú síi.
Ní báyìí, ìyíkoto ìpele kẹta yóò wáyé lọ́jọ́ Ẹtì (Friday).
--- Venus j́awé olúborí nínú ìfigagbága ọ̀mọ-ìyá.
Venus Williams ti fàgbà han àbúrò rẹ̀ Serena, nínú ìfigagbága sípele kẹta ìdíje Indian Wells pẹ̀lú àmì-ayò mẹ́fà sí mẹ́ta (6-3), àmì-ayò mẹ́fà sí mẹ́rin (6-4).
Bí ó tilẹ̀ jẹ́ pé, ọ̀pọ̀ èèyàn sọ pé, kíkùnà Serena láti jáwé olúborí ò níiṣe pẹ̀lú ọmọ tí ó ṣẹ̀ṣẹ̀ bí, ṣùgbón ìfigagbága ọ̀hún ló di ìgbà mọ́kàndínlọ́gbọ̀n (29) tí àwọn ọmọ-ìyá méjéèjì máa pàdé, tí Venus sì jáwé olúborí ìgbà márùndínlọ́gbọ̀n.
Ní báyìí, Venus yóò ló kojú ọmọ ilẹ̀ Latvia Anastasija Sevastova, lẹ́ni tí ó fàgbà han Julia Goerges láti pegedé sípele tí ó kàn.
--- Halep fàgbà han Wang láti pegedé sínú ìpele kẹta ìdíje Indian Wells.
Olùkópa obìnrin tí ó dára jùlọ lágbàáyé nínú eré-ìdárayá bọ́ọ̀lù àfigigbá, Simona Halep fàgbà han akẹẹgbẹ́ rẹ̀ Wang Qiang pẹ̀lú àmì-ayò méje sí márùn-ún (7-5), mẹ́fà sí óókàn (6-1), ní pápá ìṣeré BNP Paribas lọ́jọ́ Ìṣẹ́gun (Tuesday) láti pegedé sípele kẹta ìdíje Indian Wells.
Ní báyìí, yóò gbáradì láti kojú Petra Martic nílùú California.
Bí ó ti lẹ̀ jẹ́ pé, oríṣiríṣi aṣemáṣeni Simona fi bẹ̀ẹ̀rẹ̀ ìfigágbaga ọ̀hún, kí akọ́nimọ̀ọ́gbá rẹ̀, Darren Cahill kó tó ṣí i níyè láti tẹpá mọ́ṣẹ́ síi, kí ó sì fòpin sí aṣemáse náà.
Simona Ọmọ ọdún mẹ́rìndínlọ́gbọ̀n (26) ọ̀hún, kò kópa bí ẹni tó ní ìfarapa rárá, lẹ́yìn tí ó kọ̀ láti tẹ̀síwájú nínú ìdíje Qatar Total Open nílùú Doha lóṣù tí ó kọjá.
Ẹ̀wẹ̀, Simona gba irúfẹ́ ife-ẹ̀yẹ ìdíje ọ̀hún tí ó wáyé lọ́dún 2015.
Mo ní láti tẹpámọ́ṣẹ́ nínú ìpele tí ó kàn, nítorí Petra Martic dára púpọ̀ ,".
Karolina Pliskova fi agbára rẹ̀ fàgbà han ọmọ ọdún mẹ́rìndínlógún Amanda Anisimova.
--- Maria Sharapova àti Sven Groeneveld fòpin sí ìbáṣépọ́ wọn.
Maria Sharapova sẹtán láti fòpin sí ìbáṣepọ̀ ọ̀un àti akọ́nimọ̀ọ́gbá rẹ̀, Sven Groeneveld.
Groeneveld bẹ̀ẹ̀rẹ̀ síní ṣisẹ́ pẹ̀lú Sharapova láti ọdún 2014, tí ó sì rà án lọ́wọ́ láti gba ife-ẹ̀yẹ ìdíje French Open fún sáà náà.
Bákan náà, àwọn méjèèjì ṣì jọ wà papọ̀ fún oṣù márùndínlógún(15) tí àjọ tó ń rí sí eré-ìdárayá ọ̀hún ní Russia fòfin dè, látàrí lílo ògùn èyìnbó afúnilókun tí a mọ̀ sí meldonium lọ́dún 2016.
Ṣùgbọ́n, ọmọ ọgbòn(30) ọdún náà ti yege ìfigagbága márùn-ún(5) lọ́dún yìí, tí ó sì pàdánù ìfigagbága àkọ́kọ́ nínú ìdíje Indian Wells nínú ọ̀sẹ̀ yìí.
Sharapova fikún un pé, Ìṣiṣẹ́pọ̀ ọlọ́dún mẹ́rin àti oríṣiríṣi ìdojúkọ la ti jọ là kọjá láti ọdún mẹ́rin sẹ́yìn.
Bí ó tilẹ̀ jẹ́ pé, A ti jọ fẹnu kò láti pínyà fún àkọ́kọ́ yìí, bẹ́ẹ̀ sìni àǹfààní ńlá ló jẹ́ fún mi láti ṣiṣẹ́ papọ̀ pẹ̀lù rẹ̀ fùn ọdún mẹ̀rin gbàko,".
Akọ̀nimọ̀ọ̀gbà ọmọ orìlẹ̀-èdè Holland ọ̀hún, ti ṣiṣẹ́ papọ̀ pẹ̀lú oríṣirìṣi olùkòpa nínú erè-ìdàrayà yìí bíi: Monica Seles, Arantxa Sanchez Vicario, Ana Ivanovic, Caroline Wozniacki àti Greg Rusedski.
Gẹ́gẹ́ bí Groeneveld ṣe sọ Maria jẹ́ ọ̀kan gbòógì, akíkanjú, ẹni tó ń ṣiṣẹ́ kárakára lára àwọn tí mo ti bá ṣiṣẹ́ pọ̀ sẹ́yìn, bẹ́ẹ̀ sìni Mo ní ọ̀wọ̀ púpọ̀ fùn un.
--- Serena ṣàjọyọ̀ jíjáwé olúborí lẹ́yìn ìsinmi oṣù mẹ́rìnlá.
Serena Williams ti fi ìdùnnú rẹ̀ hàn púpọ̀ lẹ́yìn jíjáwé olúborí nínú ìfigagbága WTA, lẹ́ni tí ó ṣẹ̀ṣẹ̀ padà sínú ìdíje látàrí ìsinmi oṣù mẹ́rìnlá ọmọ tí ó ṣèṣẹ̀ bí.
Williams fàgbà han akẹẹgbẹ́ rẹ̀ Zarina Diyas pẹ̀lú àmì-ayò méje sí márùn-ún (7-5), mẹ́fà sí mẹ́ta (6-3), nínú ìfigagbága kínní tí ó wáyé lórílẹ̀-èdè India.
"Bákan náà, Mi ò tí́i ṣetàn láti fẹ̀yìntì bàyìí.
Serena Williams, ọmọ ọdún mẹ́rìndínlógójì ọ̀hún, bí ọmọ obìnrin Alexis Olympia nínú oṣù kejìla lọ́dún tí ó kọjá.
Serena yóò wàákò pẹ̀lú Kiki Bertens nínú ìfigagbága kejì, tí ó sì tún mọ̀ pé, òun yóò tún kojú àbúrò rẹ̀ Venus nípele kẹta.
--- Ìdíje Europa: Arsenal fàgbà han AC Milan 2-0
Arsenal fàgbà han ikọ̀ agbábọ́ọ̀lù AC Milan mọ́lé pẹ̀lú àmì-ayò méjì sóódo (2-0), nínú ìdíje Europa tí ó wáyé lánàá òde yìí.
Mkhitaryan gbá àmì-ayò àkọ́kọ́ wọlé fún Arsenal, tí Aaron Ramsey sì gbá àmì-ayò kejì wọlé.
--- Ààrẹ Muhammadu Buhari gbàlejò ife-ẹ̀yẹ ìdíje bọ́ọ̀lù àgbááyé FIFA.
Ààrẹ Muhammadu Buhari gbàlejò ife-ẹ̀yẹ ìdíje bọ́ọ̀lù àgbááyé, lẹ́yìn tí ife-ẹ̀yẹ ọ̀hún balẹ̀ sílùú Abuja tí ń ṣe olú-ìlú Nàìjíríà lọ́jọ́ru (Wednesday).
Ẹ̀wẹ̀, lẹ́yìn tí ife-ẹ̀yẹ ọ̀hún ti lọ káàkiri ọgbọ́n orílẹ̀-èdè láti inú oṣù kínní tí ó ti bẹ̀ẹ̀rẹ̀ ìrìn àjò rẹ̀, ife-ẹ̀yẹ tí ó gbayì jùlọ ọ̀hún padà balẹ̀ sílùú Abuja, lẹ́yìn tí Christian Karembeu ṣàgbékalẹ̀ rẹ̀ fún ará-ìlú àkọ́kọ́ lórílẹ̀-èdè yìí.
Peter Njonjo, tí ó jẹ́ ààrẹ Coca-Cola nílẹ̀ Áfíríkà ló darí ìgbìmọ̀ àjọ FIFA látì ṣàgbékalẹ̀ ife-ẹ̀yẹ ọ̀hún fún Ààrẹ Buhari àti àwọn mìíràn tọ́rọ̀ọ́ kàn gbọ̀ngbọ̀n lórílẹ̀-èdè Nàìjííríà.
Gẹ́gẹ́ bí ọ̀rọ̀ Ààrẹ Buhari, Ó jẹ́ ohun ìwúrí fún mi pé, Nàìjííríà jẹ́ orílẹ̀-èdè adúláwọ̀ àkọ́kọ́ tí ó kọ́kọ́ pegedé fún ìdíje àgbááyé yìí," Ìjọba àpapọ̀ yóò ri dájú láti ṣàtìlẹyìn, ṣèpèsè àwọn ohun èlò fún ikọ̀ Super Eagles láti kópa dáradára nínú ìdíje náà, lórílẹ̀-èdè Russia.
"Ife-ẹ̀yẹ tí ó gbayì jùlọ lágbàáyé nínú ife-ẹ̀yẹ ìdíje àjọ FIFA ọ̀hún, ni wọn yóò ṣàfihàn rẹ̀ fún àwọn ará ìlú, ní pápá ìṣeré Old Parade Ground, Garki nílùú Abuja lọ́jọ́bọ (Thursday).
Ife-ẹ̀yẹ ọ̀hún ni Coca-Cola yóò tún gbé káàkiri àwọn orílẹ̀-èdè yòókù mìíràn, kí ó tó padà sórílẹ̀-èdè Russia fún ìfigagbága rẹ̀.
--- Rohr pe agbábọ́ọ̀lù márùndínlọ́gbọ̀n(25) fún ìfẹsẹ̀wọnsẹ̀ Poland, Serbia.
Akọ́nimọ̀ọ́gbá àgbà ikọ̀ Super Eagles, Gernot Rohr, ti pe agbábọ́ọ̀lù márùnlélógún fún ìfẹsẹ̀wọnsẹ̀ ọlọ́rẹ̀ẹ́jọ̀rẹ́ tí ikọ̀ náà yóò gbá pẹ̀lú Poland àti Serbia, fún ìgbáradì ìdíje bọ́ọ̀lù àgbááyé tó ń bọ̀ lọ́nà, lórílẹ̀-èdè Russia.
Ẹ̀wẹ̀, lẹ́yìn ọjọ́ kẹrin sí ìfigagbága pẹ̀lú orílẹ̀-èdè Poland, Super Eagles yóò lọ kojú Serbia ní pápá ìṣeré The Hive, ní London.
ÀWỌN IKỌ̀ AGBÁBỌ́Ọ̀LÙ Ọ̀HÚN NÍ KÍKÚN:
Àwọn Aṣọ́lé (Goalkeepers): Francis Uzoho (Deportivo La Coruna, Spain); Ikechukwu Ezenwa (Enyimba FC) àti Daniel Akpeyi (Chippa United, South Africa).
Àwọn Agbábọ́ọ̀lù ọwọ́-ẹ̀yìn (Defenders): Abdullahi Shehu (Bursaspor FC, Turkey); Tyronne Ebuehi (Ado Den Haag, The Netherlands); Ọláolúwa Àìná (Hull City, England); Elderson Echiejile (Cercle Brugge KSV, Belgium) àti Brian Ìdòwú (Amkar Perm, Russia).
Chidozie Awaziem (Nantes FC, France); William Ekong (Bursaspor FC, Turkey); Leon Balogun (FSV Mainz 05, Germany); Kenneth Omeruo (Kasimpasa FC, Turkey) ÀTI Stephen Eze (Lokomotiv Plovdiv, Bulgaria).
Àwọn Agbábọ́ọ̀lù ọwọ́-àárín (Midfielders): Mikel John Obi (Tianjin Teda, China); Ogenyi Onazi (Trabzonspor FC, Turkey); Wilfred Ndidi (Leicester City, England); Oghenekaro Etebo (Las Palmas, Spain); John Ogu (Hapoel Beâ€™er Sheva, Israel); Uche Agbo (Standard Liege, Belgium) ati Joel Obi (Torino FC, Italy).
Àwọn Agbábọ́ọ̀lù ọwọ́-iwájú (Forwards): Ahmed Musa (CSKA Moscow, Russia); Kelechi Iheanacho (Leicester City, England); Moses Simon (KAA Gent, Belgium); Victor Moses (Chelsea FC, England); Odion Ighalo(Changchun Yatai, China); Alex Iwobi (Arsenal FC, England); Junior Ajayi (Al Ahly, Egypt) ati Gabriel Okechukwu (Akwa United).
--- Dalung: Eré-ìdárayá nílò ìsúná tó múná dóko fún ìdàgbàsókè.
Mínísítà tó ń rí sí eré-ìdárayá àti ìdàgbàsókè àwọn ọ̀dọ́ lórílẹ̀-èdè Nàìjííríà, Solomon Dalung sọ pé ìsúná tó múná dóko ṣe pàtàkì láti mú ìgbèrú débá eré ìdárayá ní ìpínlẹ̀ wa kọ̀ọ̀kan.
Dalung sọ̀rọ̀ ọ̀hún di mímọ̀ lásìkò ayẹyẹ ọdún eré-ìdárayá kejì ìpínlẹ̀ Akwa Ibom, 2nd Akwa Ibom State Youth Sports Festival tí ó wáyé lọ́jọ́ ìṣẹ́gun (Tuesday), ni olú-ìlú ìpínlẹ̀ ọ̀hún, Uyo.
Akọ̀wé àgbà nínú àjọ náà, ìyá àfin Esther Àlùkò ló ṣojú fún mínísítà ọ̀hún nínú ayẹyẹ náà.
Dalung sọ pé, Ṣíṣe ayẹyẹ ọdún eré-ìdárayá ní ìpínlẹ̀ ṣe pàtàkì láti mú ìgbèrú bá ṣíṣe déédé nínú ọ̀kan-ò-jọ̀kan ètò ìdárayá.
Ó gbóríyìn fún gómìnà ìjọba ìpínlẹ̀ Akwa Ibom, Udom Emmanuel fún àǹfààní tí ó fún àwọn ọdọ́ láti fẹ̀bùn wọn hạ̀n nípasẹ ayẹyẹ ọ̀hún.
Gomina Udom Emmanuel sọ pé, A kò wá síbí láti wá polongo ẹgbẹ́ òṣèlú, tàbí ṣe ìkéde ìbò.
--- US tennis club mú ìgbèrú bá bọ́ọ̀lù àfigigbá ní Nàìjííríà.
Ẹgbẹ́ Springdale Area Recreation, tó ń rí sí eré-ìdárayá odò wíwẹ̀ àti bọ́ọ̀lù àfigigbá tí ó fi North Carolina lórílẹ̀-èdè Amẹ́ríkà ṣe ibùgbé, ti pèsè àwọn ohun èlò lóríṣiríṣi fún àwọn olùkópa Nàìjííríà nínú eré-ìdárayá náà láti mú ìgbèrú bá eré-ìdárayá ọ̀hún lórílẹ̀-èdè Nàìjíìríà.
Ọládélé Michael, ẹni tí ó gba àmì-ẹyẹ eré-ìdárayá ọ̀hún fún ìgbà méjì lórílẹ̀-èdè yìí, tí ó tún jẹ́ akọ́nimọ̀ọ́gbá àgbà nínú ẹgbẹ́ Springdale Area Recreation, ló pín àwọn ohun èlò náà fún àwọn olùkópa ní ìpínlẹ̀ Èkó.
Ẹ̀wẹ, lára àwọn ohun èlò ọ̀hún láti rí: igi ìgbá bọ́ọ̀lù, bàtà, àkẹtẹ̀, bọ́ọ̀lù, àwọn ohun ìdẹra abbl.
Ó sọ pé, Nígbàtí Mo bẹ̀ẹ̀rẹ̀ sí ní ń gbá bọ́ọ̀lù àfigigbá, oríṣiríṣi ìdojúkọ ni Mo là kọjá; Mi ò ní àwọn ohun èlò kankan. Lẹ́yìn rẹ̀ ni mo ní àǹfààní láti tẹkọ̀ létí lọ sílẹ̀ Amẹ́ríkà láti tẹ̀síwájú nínú ẹbùn eré-ìdárayá náà. Ní báyìí, Èmi ni akọ́nimọ̀ọ́gbá àgbà ẹgbẹ́ Springdale Area Recreational, èyí tí ó fún mi láǹfàání láti bèèrè fún ìrànwọ́ àwọn ohun èlò lọ́wọ́ ẹgbẹ́ náà láti pín fún àwọn ọ̀dọ́ tó ń kópa nínú eré-ìdárayá yìí.
Ó sọ pé, láìpẹ́ láìjìnà àwọn ọ̀dọ́ orílẹ̀-èdè Nàíjííríà yóò tún ní àǹfààní sí àwọn ohun èlò mìíràn lóríṣiríṣi.
--- Falconets bọ́ sí ìkòkò kejì nínú ìyíkoto ìdíje bọ́ọ̀lù àgbááyé.
Ikọ̀ agbábọ́ọ̀lù obìnrin Super Falconets orílẹ̀-èdè Nàìjííríà, ti bọ́ sí ìkòkò kejì nínú ìyíkoto ìfigagbága ìdíje bọ́ọ̀lù àgbááyé tàwọn obìnrin tó ń bọ̀ lọ́nà lórílẹ̀-èdè France, FIFA U-20 Women World Cup France 2018.
Nínú irúfẹ́ ìdíje náà tí ó wáyé lọ́dún 2010 àti 2014, Falconets pàrí ìdíje náà sípele kejì sí àṣekágbá, bẹ́ẹ̀ sì ni lọ́dún 2012 wọ́n parí sípò karùn-ún.
Ní báyìí, Falconets yóò máa wàákò pẹ̀lú USA, Mexico àti Zealand.
Nínú ìkòkò kínní, orílẹ̀-èdè France tí yóò ṣagbátẹrù ìdíje náà, yóò máa wàákò pẹ̀lú Germany, Korea àti Japan. Bákan náà, nínú ìkòkò kẹta Brazil, Spain, Ghana àti China yóò jọ máa figagbága.
Nínú ìkòkò kẹrin, England, Paraguay, Haiti àti orílẹ̀-èdè Netherland ni wọn yóò jọ máa figagbága.
Ẹ̀wẹ̀, èyí jẹ́ ìgbà karùn-ún tí Nàìjííríà àti Ghana yóò lọ sojú ilẹ̀-Áfíríkà nínú ìdíje náà.
Sarai Bareman, tí ó jẹ́ òṣìṣẹ́ àjọ FIFA àti akẹẹgbẹ́ rẹ̀ Rhiannon Martin ni wọn yóò jọ máa ṣàkóso ìyíkoto ọ̀hún. Bẹ́ẹ̀ sì ni, àwọn mìíràn tí wọn yóò jọ ṣiṣẹ́ papọ̀ nínú yíyíkoto náà ni: Mikael Silvestre, Camille Abily, Damien Seguin àti Aela Mocaer.
ìdíje ọ̀hún yóò wáyé nílùú mẹ́rin lórílẹ̀-èdè France: Vannes, Concarneau, Dinan-Lehon àti Saint-Malo, bẹ̀ẹ̀rẹ̀ láti ọjọ́ karùn-ún oṣù kẹjọ di ọjọ́ kẹrìnlélógún ọdún tí a wà yìí.
--- CCL: Etoile Sahel fàgbà han Plateau United FC 4-2
Nínú ìdíje CAF Champions League tó ń lọ lọ́wọ́, Plateau United FC pàdánù ìfẹsẹ̀wọnsẹ̀ àkọ́kọ́ sọ́wọ́ Etoile du Sahel torílè-èdè Tunisia pẹ̀lú àmì-ayò mẹ́rin sí méjì (4-2), nínú ìfẹsẹ̀wọnsẹ̀ tí ó wáyé lọ́jọ́ ìṣẹ́gun (Tuesday) ní pápá ìṣeré Sousse.
Ìdíje onípele méjì ọ̀hún ni yóò mú ikọ̀ agbábọ́ọ̀lù Etoile du Sahel wá gbá ìfigagbága kejì nílùú Jos, láti mọ ikọ̀ tí yóò pegedé sínú ìpele tí ó kàn nínú ìdíje náà.
Bí ó tilẹ̀ jẹ́ pé, ikọ̀ agbábọ́ọ̀lù Plateau United FC pàdánù ìfẹsẹ̀wọnsẹ̀ náà, àyè ṣì wà fún ikọ̀ ọ̀hún láti yí èsì ọ̀hún padà, tí ikọ̀ náà bá ṣe dáradára nínú ìfigagbága kejì.
Amr Marey ló gbá àmì ayò kínní wọlé níṣẹ̀ẹ́jú méjì gbàrà tí sáà àkọ́kọ́ ìfẹsẹ̀wọnsẹ ọ̀hún bẹ̀ẹ̀rẹ̀, kí Amine Chemiti ó tó gbá àmì-ayò méjì mìíràn wọlé láìpẹ́ sí ara wọn.
Ẹ̀wẹ̀, Aikhali Bangoura gbá àmì-ayò kẹrin wọlé, kí Plateau United ó tó tara jí láti gbá àmì kan wọlé pẹ̀lú bọ́ọ̀lù àgbésílẹ̀gbá, bẹ́ẹ̀ sì ni Tósìn Ọmọ́yẹlé gbá àmì-ayò mìíràn wọlé kí ìfẹsẹ̀wọnsẹ̀ ọ̀hún ó tó wá sí ìparí.
--- Farah ṣe pò kínní nínú ìfigagbága eré ìje Big Half.
Mo Farah, ọmọ bíbí ilẹ̀ Bìrìtìkó ti ṣepò kínní nínú ìdíje eré ìje máìlì mẹ́tàlá Big Half lọ́jọ́ Àìkú (Sunday), ṣaájú ìgbáradì fún ìdíje eré-ìje tí yóò wáyé nílùú London.
Nínú eré-ìje ọ̀hún tí ó wáyé lágbègbè Greenwich, Farah ṣepò kínní ṣaájú àwọn akẹẹgbẹ́ rẹ̀, Daniel Wanjiru, ọmọ orílẹ̀-èdè Kenya tí ó ṣepò kínní nínú ìdíje eré-ìje nílùú London lọ́dún tí ó kọjá àti Scot Callum Hawkins tí òun ṣi ṣe ipò kẹta.
Farah  ọmọ ọdún mẹ́rìnlélọ́gbọ̀n(34) ọ̀hún ti ń gbáradì lórílẹ̀-èdè Ethiopia, kí ó tó balẹ̀ sílùú London lọ́jọ́bọ (Thursday) ṣaájú ìfigagbága eré ìje náà.
Gẹ́gẹ́ bí Farah Ó ṣi mọ níwọ̀n, Mo sì ní eré-ìje mìíràn níwájú tí ó tó méjì irú máìlì tí mo sá yìí, iṣẹ́ ṣì pọ̀ fún mi láti ṣe.
"Farah bẹ̀ẹ̀rẹ̀ sí ní fakọyọ nínú ọ̀kan-ò-jọ̀kan eré-ìje láti ìgbà tí ó ti gba àmì-ẹ̀yẹ góòlù nígbà méjì ọ̀tọ̀ọ̀tọ̀ lọ́dún 2012 àti ọdún 2016 nínú ìdíje Olympic.
Bákan náà ni Ó sì tún fojúsọ́nà fún ìdíje 2020 Olympic eléyìí tí yóò wáyé ní Tokyo.
--- Shehu Dikko dara pọ̀ mọ́ ìgbìmọ̀ àjọ FIFA.
Alága ẹgbẹ́ LMC, tí ó tún jẹ́ igbákejì ààrẹ àjọ NFF tẹ́lẹ̀rí, Shehu Dikko ni àjọ FIFA ti yàn báyìí sára ìgbìmọ̀ àwọn tọ́rọ̀ kàn gbọ̀ngbọ̀n nínú àjọ ọ̀hún, lẹ́yìn tí ó kópa nínú ìpàdé àpérò àkọ́kọ́ ìgbìmọ̀ ọ̀hún tí ó wáyé ní Zurich, lórílẹ̀-èdè Switzerland tí ń ṣe olú-ìlú àjọ FIFA lọ́jọ́ru (Wednesday), Ààrẹ àjọ FIFA, Gianni Infantino àti igbákejì rẹ̀, Victor Montagliani lẹ́ni tí ó tún jẹ́ ààrẹ àjọ CONCACAF ni wọ́n pawọ́ pọ̀ láti ṣèfilọ́lẹ̀ ìgbìmọ̀ tuntun náà.
Infantino ṣèfilọ́lẹ̀ Dikko, ẹni tí ó tún dípò alága kátàkárà, onígbọ̀wọ́ àjọ NFF, láti dara pọ̀ mọ́ ìgbìmọ̀ ọ̀hún ṣaájú ìpàdé àpérò àjọ FIFA kẹta tí yóò tún wáyé.
Ẹ̀wẹ̀, Shehu Dikko dara pọ̀ mọ́ ìgbìmọ́ àjọ FIFA nínú oṣù kọkànlá ọdún 2017. Bákan náà ni ó tún jẹ́ ọmọ ẹgbẹ́ ìgbìmọ̀ àjọ CAF.
--- Èsì ìfẹsẹ̀wọnsẹ̀ ìdíje NPFL tí ó wáyé lópin ọ̀sẹ̀.
Èyí ní èsì ìfẹsẹ̀wọnsẹ̀ ìdíje NPFL, Nigeria Professional Football League tí ó wáyé lọ́jọ́ Àìkú (Sunday):Heartland FC 0-1 Lobi StarsNasarawa United 1-0 Wikki TouristsRivers United 1-1 FC IfeanyiUbahAbia Warriors 1-0 Kwara UnitedEl-Kanemi Warriors 0-0 Niger TornadoesKano Pillars 2-0 Go Round FCSunshine Stars 1-1 Rangers International.
--- Onome Ebi bọwọ́ lu ìwé-ìṣiṣẹ́pọ̀ ikọ̀ agbábọ́ọ̀lù Henan Huishang FC.
Atamátàsé ikọ̀ agbábọ́ọ̀lù obìnrin orílẹ̀-èdè Nàìjíríà, Ọ̀nọ̀mẹ Ebí tí bọwọ́lu iwé-ìṣiṣẹ́pọ̀ ikọ̀ agbábọ́ọ̀lù Henan Huishang FC, tí ó ń kópa nínú ìdíje orílẹ̀-èdè China.
Onome Ebi tí ó gba ife-ẹ̀yẹ ìdíje African Women Championships (AWC) ní ìgbà mẹ́ta ọ̀tọ̀ọ̀tọ̀ tí padà sórí pápá báyìí, lẹ́yìn ìfarapa tí ó ní nínú àṣekáágbá ìdíje AWC lọ́dún 2016 pẹ̀lú ikọ̀ agbábọ́ọ̀lù orílẹ̀-èdè Cameroon.
Koye Ṣówẹ̀mímọ́, tí ó jẹ́ olórí ẹ̀ka eré-ìdárayá nílé iṣẹ́ Temple Management Company (TMC), fí ìdùnnú rẹ̀ hàn púpọ̀ láti rí Ebi padà lórí pápá.
Mo dúpẹ́ lọ́wọ́ Ọlọ́run fún àǹfààní yìí.
--- Ààrẹ Buhari yóò gbàlejò ife-ẹ̀yẹ agbááyé.
Ní báyìí, gbogbo ètò ló ti tò sílẹ̀ fún Ààrẹ Muhammadu Buhari, ìgbìmọ̀ àjọ NFF àti àwọn tọ́rọ̀ kàn gbọ̀ngbọ̀n láti gbàlejò ife-ẹ̀yẹ bọ́ọ̀lù àgbááyé ní Náìjíríà, èyí tí ó jẹ́ ojúṣe àjọ tó ń rí sí bọ́ọ̀lù lágbàáyé FIFA láti lọ ṣàfihàn ìfe-ẹ̀yẹ ọ̀hún lórílẹ̀-èdè kọ̀ọ̀kan tí yóò máa kópa nínú ìdíje àgbááyé náà Bákan náà, ni àwọn olólùfẹ́ bọ́ọ̀lù àfẹsẹ̀gbá nílùú Abuja àti Èkó yóò ní àǹfààní láti yàwòrán pẹ̀lú ife-ẹ̀yẹ àgbááyé ọ̀hún.
Ẹ̀wẹ̀, èyí yóò tún ta ikọ̀ agbábọ́ọ̀lù Super Eagles jí, láti lọ ṣojú orílẹ̀-èdè yìí dáradára lórílẹ̀-èdè Russia, kí wọn kó sì gba ife-ẹ̀yẹ ọ̀hún padà wá sílé.
--- NFF ṣe ìfilọ́lẹ̀ ìgbìmọ̀ tuntun.
Ààrẹ àjọ NFF, Amaju Pinnick ṣe ìfilọ́lẹ̀ ìgbìmọ̀ tí yóò máa ṣàmójútó wíwọlé àti bí owó ṣe ń jáde àti ìgbìmọ̀ ìṣàkóso mìíràn nínú àjọ ọ̀hún, lọ́jọ́ Ìṣẹ́gun (Tuesday) nílé ìpàdé àjọ ọ̀hún nílùú Abuja.
Pinnick gbóríyìn fún ọ̀kan lára àwọn tọ́rọ̀ kàn gbọ̀ngbọ̀n nínú ìgbìmọ̀ ọ̀hún, ọ̀gbẹ́ni Sunday Délé-Àjàyí, fún iṣẹ́ takuntakun rẹ̀ tí ó ń gbése ní ọ̀nà láti mú ìgbèrú bá eré-ìdárayá, bẹ́ẹ̀ sì ni Ó tún kí I ṣáájú ayẹyẹ ọjọ́ ìbí rẹ̀ ọgọ́ta ọdún tí yóò wáyé lọ́sẹ̀ tó ń bọ̀.
Ó sọ pé, Ọtúnba kójú òṣùwọ̀n láti dárí ìgbìmò náà látàrí ìrírí rẹ̀ gbogbo, bẹ́ẹ̀ síní ìwùwà rẹ̀ sì yááyì, Ó tún jẹ́ oníwà tútù bí àdàbà abbl.
Ààrẹ tún sọ pé, ìgbìmọ̀ ìṣàkóso yìí, yóò máa ṣe àkọ́lé gbogbo iṣẹ́, èròǹgbà àjọ NFF lápapọ̀ fún ìdàgbásókè bọ́ọ̀lù àfẹsẹ̀gbá ní Nàìjííríà.
Pinnick fikún un pé Alága ìgbìmọ̀ ọ̀hún, Alhaji Abba Yola kò nílò ṣíṣe àfihàn rẹ̀ rárá. Ó jẹ́ ẹni tí ó lóye ìṣàkóso eré ìdárayá. Bẹ́ẹ̀ sìni, A kí i lọ́pọ̀lọpọ̀ fún gbígbà rẹ̀ láti fara jìn fún àjọ yìí.
--- Parker:- Máa fàgbà han Joshua nínú ìfigagbága Cardiff.
Joseph Parker, ọmọ orílẹ̀-èdè New Zealand ti sọ̀rọ̀ pẹ̀lú ìgboyà ṣaájú ìfigagbága heavyweight title pẹ̀lú Anthony Joshua, èyí tí yóò wáyé lọ́jọ́ kẹtàlélọ́gbọ̀n(31) oṣù kẹta.
Parker, ẹni tí okùn ìró mọ́-dìí (WBO) wà lọ́wọ́ rẹ̀, bẹ́ẹ̀ sì ni akẹẹgbẹ́ rẹ̀ Joshua ti gba okùn ìró mó-dìí (IBF) àti (WBA), wọn yóò jọ wọ̀yá ìjà ní pápá-ìṣeré Principality ní Cardiff nínú oṣù tó ń bọ̀.
Bí ó tilẹ̀ jẹ́ pé, Joshua ni àwọn olólùfẹ́ eré ijà ọ̀hún fojú sí lára pé yóò yege, ṣùgbọ́n Parker ti fọwọ́-sọ̀yà pé, òun yóò fàgbà hàn ań nínú ìfigagbága náà. Parker sọ pe, Mo lè fàgbà han Anthony Joshua. Bẹ́ẹ̀ sìni, Mo lérò pé Mo ní ẹ̀bùn àrà ọ̀tọ̀ láti kojú rẹ̀.
Èyí ni ó mú inú mi dùn púpọ̀ pé, Máa fi ara mi hàn nínú ìfigagbága ńlá yìí.
"Bákan náà, ni àǹfààní láti jà níwájú ogunlọ́gọ̀ àwọn ènìyàn tún jẹ́ ohun ìwúrí.
Bí ó tilẹ̀ jẹ́ pé, ọ̀pọ̀ ló sọ pé, Màá máa bẹ̀rù, ṣùgbọ́n mo rí ìjà ọ̀hún pẹ̀lú ojú mìíràn pé, A ó jọ wàákò nínú ìfigagbága ọ̀hún ni.
"Akọ́nimọ̀ọ́jà Parker, Kevin Barry náà ti fọwọ́-sọ̀yà pé, òun náà nígboyà pé Parker yóò fàgbà han Joshua nínú ìfigagbága náà.
--- Agbábọ́ọ̀lù Spain tẹ́lẹ̀rí Enrique Castro jáde láyé.
Erin wó, Àjànàkú sùn bí òkè, lẹ́yìn tí agbábọ́ọ̀lù ikọ̀ Barcelona àti Spain tẹ́lẹ̀rí, Enrique Castro tí àwọn èèyàn mọ̀ sí “Quini” jáde láyé lọ́jọ́ Ìṣẹ́gun (Tuesday). Atamátàsé ọmọ ọdún mẹ́rìndínláàádọ́rin ọ̀hún, gbá ìfẹsẹ̀wọnsẹ̀ ọgọ́rùn-ún fún ikọ̀ Barcelona pẹ̀lú àmì-ayò mẹ́rìnlélógójì, bẹ́ẹ̀ sì ni Ó gba ife-ẹ̀yẹ Copa del Rey méjì ní sáà (1981, 1983), àti ife-ẹ̀yẹ ìdíje UEFA Cup ní sáà (1982).
Ó dolóògbé lẹ́yìn tí ó ṣàárẹ̀ ààrùn-ọ̀kan.
Bákan náà, ni ikọ̀ agbábọ́ọ̀lù Sporting Gijon FC kẹ́dùn ikú atamátàsé olóògbé ọ̀hún, lẹ́ni tí ó kópa fún ikọ̀ náà fún sáà ọ̀tọ̀ọ̀tọ̀ méji. Kí Ọlọ́run kí ó tẹ́ ẹ sí afẹ́fẹ́ rere.
Castro tún kópa fún orílẹ̀-èdè rè, Spain nínú ìdíje bọ́ọ̀lù àgbááyé lọ́dún 1978 àti 1982, bákan náà ló tún kópa nínú ìdíje European Championship lọ́dún 1980. Ó gbá àmì-ayò mẹ́jọ wọlé nínú ìfẹsẹ̀wọnsẹ̀ márùnlélọ́gbọ̀n tí ó gbá fún orílẹ̀-èdè Spain.
--- Infantino: A ń jíròrò lórí ìṣámúlò ẹ̀rọ VAR nínú ìdíje àgbááyé.
Ààrẹ àjọ FIFA, Gianni Infantino sọ pé, òun kò tíi ní iyè méjì nípa ṣíṣàmúlò ẹ̀rọ ìgbàlódé fọ́nrán, video assistant referee (VAR) nínú ìdíje bọ́ọ̀lù àgbááyé tó ń bọ̀ lọ́nà, pẹ̀lú gbogbo àríyànjiyàn lílo ẹ̀rọ ọ̀hún tó ń lọ lábẹ́lẹ̀.
Bí ó tilẹ̀ jẹ́ pé, òn dupò akẹẹgbẹ́ rè, Aleksander Ceferin sọ pé, wọn kò ní ṣe àmúlò ẹ̀rọ ìgbàlódé náà nínú ìdíje UEFA Champions League ní sáà tó ń bọ̀.
Ẹ̀rọ VAR ọ̀hún ló ń ṣiṣẹ́ láti ran olùdarí ìfẹsẹ̀wọnsẹ̀ lọ́wọ́ fún àǹfààní ṣíṣe àtúnyẹ̀wò àwọn ọ̀kan-ò-jọ̀kan ìṣẹ̀lẹ̀ lórí pápá.
Èyí tí wọ́n ti ṣe àmúlò ẹ̀rọ náà nínú oríṣiríṣi ìdíje lágbàáyé.
Ìgbìmọ̀ tó ń ṣe ìfilọ́lẹ̀ ìlànà bọ́ọ̀lù àfẹsẹ̀gbá nílẹ̀ òkèèrè, IFAB nìrètí wà pé wọn yóò fẹnu kò sójúkan lọ́jọ́ àbámẹ́ta (Saturday) bóyá láti máa ṣamúlò ẹ̀rọ ọ̀hún.
Infantino wá sọ̀ pé, tí ìgbìmọ̀ náà bá bọwọ́lu lílo ẹ̀rọ VAR, wọn yóò ṣàmúlò rẹ̀ nínú ìdíje àgbááyé lórílẹ̀-èdè Russia.
--- Ilé-iṣẹ́ ìwé ìròyìn The SUN fún Pinnick lámì-ẹ̀yẹ Ó káre láí.
Ilé-iṣẹ́ ìwé ìròyìn The SUN fi àmì-ẹ̀yẹ Sports Personality of the Year dá ààrẹ àjọ NFF, Amaju Melvin Pinnick lọ́lá, fún ìgbàkejì lọ́dún méjì sẹ́yìn, lọ́jọ́ Àìkú (Sunday). Ayẹyẹ ìgbàmì ẹ̀yẹ ọ̀hún ló wáyé nílé ìtura Eko Hotels and Suites, Victoria Island, nílùú Èkó. Níbití ilé-iṣẹ́ ìwé ìròyìn náà ti ń ṣayẹyẹ ọdún márùndínlógún tí wọ́n ṣàgbékẹ̀lé rẹ̀. Nínú ìgbàmì-ẹ̀yẹ ọ̀hún, àwọn èèyàn jàǹkàn-jàǹkàn mìíràn tí wọ́n tún fi àmì-ẹ̀yẹ dá lọ́lá ni, ààrẹ àgbà ilé ìgbìmọ̀ aṣóju-sòfin, Dókítà Bùkọ́lá Sàràkí, pẹ̀lú àmì-ẹ̀yẹ olóṣèlú to tayọ jùlọ (Outstanding Politican of the Year), Gómìnà ìpínlẹ̀ Èkó, ọ̀gbẹ́ni Akinwunmi Ambode gba àmì-ẹyẹ (Man of the Year), Gómìnà ìpínlẹ̀ Rivers, Nyesom Wike (Governor of the Year), Emir ìpínlẹ̀ Kano, Alhaji Muhammad Sanusi (Courage in Leadership Award), adarí àgbà àjọ NDDC, Nsima Ekere (Public Service Award), adarí àgbà ilé ìfowópamọ́ Zenith, Peter Amangbo (Banker of the Year),  Dókítà Emeka Okwuosa (Investor of the Year); Dókítà Samuel Adédoyin (Lifetime Achievement Award); adarí àgbà ilé ìfowópamọ́ àgbà CBN, Godwin Emefiele (Public Service Award), bẹ́ẹ̀ sì ni aṣòfin Osita Izunaso àti Dókìtà gba àmì-ẹ̀yẹ ìsọmọnìyàn (Humanitarian Service Award).
Ẹ̀wè, lásìkò ìgbàmì-ẹ̀yẹ náà, Pinnick fi àǹfààní ọ̀hún gbóríyìn fún akọ́nimọ̀ọ́gbá àgbà ikọ̀ agbábọ́ọ̀lù Super Eagles, Gernot Rohr látàrí iṣẹ́ takuntakun rẹ̀ nínú ikọ̀ náà. Bákan náà, Ó tún gbóṣùbà fún àwọn tí ó ṣagbátẹrù ìgbàmì ẹ̀yẹ ọ̀hún àti àwọn ọmọ ẹgbẹ́ àjọ NFF fún ìfọwọ́sowọ́pọ̀ wọn pátápátá ní ọ̀nà láti mú ìgbèrú bá eré bọ́ọ̀lù àfẹsẹ̀gbá lórílẹ̀-èdè Nàìjííríà.
Àwọn mìíràn tí ó tún kópa nínú ìgbàmì-ẹ̀yẹ ọ̀hún ni, amòfin Sèyí Akínwùnmí, tí ó jẹ́ igbákejì ààrẹ NFF tẹ́lẹ̀rí, bákan náà ni àwọn ọmọ ẹgbẹ́ mìíràn, alága àwọn tọ́rọ̀ kàn gbọ̀ngbọ̀n nínú àjọ NFF, Mallam Shehu Dikko, abbl.
Gernot Rohr ni ó kùnà láti kópa nínú ìpàdé àpérò náà látàrí ìpàdé ìgbáradì ìdíje bọ́ọ̀lù àgbááyé tí ó lọ fún lórílẹ̀-èdè Russia.
--- Èsì ìdíje bọ́ọ̀lù ilẹ̀-Gẹ̀ẹ́sì tí ó wáyé lópin ọ̀sẹ̀.
Èyí ni èsì ìfẹsẹ̀wọnsẹ̀ ìdíje English Premier League (EPL), tí ó wáyé lópin ọ̀sẹ̀: Leicester City 1 â€“ 1 Stoke CityAFC Bournemouth 2 â€“ 2 Newcastle UnitedBrighton & Hove Albion 4 â€“ 1 Swansea CityBurnley 1 â€“ 1 SouthamptonLiverpool 4 â€“ 1 West Ham UnitedWest Bromwich Albion 1 â€“ 2 Huddersfield TownWatford 1 â€“ 0 EvertonCrystal Palace 0 â€“ 1 Tottenham HotspurManchester United 2 â€“ 1 Chelsea Bákan náà, èsì ìfẹsẹ̀wọnsẹ̀ àṣekágbá ìdíje EFL Ikọ̀ agbábọ́ọ̀lù Manchester City fàgbà han Arsenal FC pẹ̀lú àmì ayò mẹ́ta sóódo (3-0).
--- Èsì ìdíje NPFL tí ó wáyé lópin ọ̀sẹ̀.
Èyí ni èsì ìfẹsẹ̀wọnsẹ̀ ìdíje Nigeria Professional Football League (NPFL), tí ó wáyé lọ́jọ́ Àìkú (Sunday):MFM FC 0-0 Lobi Stars FCEnyimba International 2-1 Sunshine Stars FCKwara United 0-1 Rivers UnitedWikki Tourists 1-1 Katsina UnitedRangers International 1-1 Kano PillarsYobe Desert Stars 2-0 El-Kanemi WarriorsNiger Tornadoes 2-0 Abia WarriorsFC IfeanyiUbah 1-0 Nasarawa United.
--- Mikel jẹ́ ọ̀kan lára agbábọ́ọ̀lù Nàìjííríà tó ṣàṣeyọrí jùlọ  Siasia.
Agbábọ́ọ̀lù àti akọ́nimọ̀ọ́gbá àgbà ikọ̀ Super Eagles tẹ́lẹ̀rí, Samson Siasia sọ pé, kò sí nǹkan tí ó ṣe pàtàkì nínú ìfẹ́ tí òun ní sí balógun ikọ̀ Super Eagles, Mikel Obi.
Siasia yànàná ọ̀rọ̀ yìí látàrí awuyewuye mímú Obi lọ kópa nínú ìdíje 2016 Olympic, èyí tí ó sì gba àmì-ẹyẹ ipò kẹta silver wálé.
Kò sí nǹkan tí ó ṣe pàtàkì láàrin èmi pẹ̀lú Ò̀bí; ó kàn jẹ́ pé mo nífẹ̀ẹ́ rẹ̀ púpọ̀ gẹ́gẹ́ bí agbábọ́òlù.
Bẹ́ẹ̀ sìni Ó jẹ́ ọ̀kan lára àwọn agbábọ́ọ̀lù Nàìjííríà tí ó ti ṣàṣeyọrí nínú eré bọ́ọ̀lù lágbàáyé.
Òbí kópa fún ikọ̀ agbábọ́ọ̀lù tí ó lààmìlaaka láti ọjọ́ kékeré ayé rẹ̀, bẹ́ẹ̀ sì ni ó ti gba oríṣiríṣi ife-ẹ̀yẹ gẹ́gẹ́ bí agbábọ́ọ̀lù, ó sì tún jẹ́ akínkanjú ẹni tó ń fara jìn fún iṣẹ́ rẹ̀.
Bákan náà, ipa rẹ̀ nínú ikọ̀ Super Eagles kò ṣe é yẹ̀ sílẹ̀, fún ìdí èyí, tani kò ní nífẹ̀ẹ́ sí irú agbábọ́ọ̀lù yìí,".
Ó fikún un pé, Obi ti kópa dáradára nínú ikọ̀ rẹ̀ nílẹ̀ òkèèrè àti ikọ̀ agbábọ́ọ̀lù Super Eagles.
Ní ìgbà kan rí, Siasia fi Obi wé agbábọ́ọ̀lù ọwọ́ àárín ikọ̀ agbábọ́ọ̀lù Real Madrid, Luka Modric àti àwọn agbábọ́ọ̀lù jàǹkànjàǹkàn mìíràn lágbàáyé.
Mikel lọ sojú Nàìjííríà nínú ìdíje bọ́ọ̀lù àgbááyé tàwọn ọ̀dọ́ tọ́jọ́ orí wọn kò ju ogún ọdún lọ, FIFA U-20 World, tí Ó sì gba àmì ẹ̀yẹ agbábọ́ọ̀lù kẹta tí ó kópa jùlọ nínú ìdíje náà tẹ̀lé Lionel Messi, bẹ́ẹ̀ sí ni ó bẹ̀ẹ̀rẹ̀ sí ní kópa fún Super Eagles lọ́jọ́ kẹtàdínlógún oṣù kẹjọ ọdún 2005.
--- Morocco yóò ṣagbátẹrù ìdíje bọ́ọ̀lù àgbááyé lọ́dún 2026 - Blatter.
Ààrẹ àjọ FIFA tẹ́lẹ̀rí, Sepp Blatter ti gbè sí orílẹ̀-èdè Morocco lẹ́yìn láti ṣagbátẹrù ìdíje bọ́ọ̀lù àgbááyé lọ́dún 2026, lẹ́yìn tí ó fọwọ́ sọ̀yà pé orílẹ̀-èdè ọ̀hún ti ó kángún sí àríwá gúsú ilẹ̀ Áfíríkà tó gbangba sùn lọ́yẹ́.
Morocco ti ń gbèrò láti ṣagbátẹrù ìdíje bọ́ọ̀lù àgbááyé fún ìgbà karùn-ún báyìí, bákan náà wọn tún gbìyànjú láti ṣagbátẹrù ìdíje náà lọ́dún 1994, 1998, 2006 àti ọdún 2010.
Àwọn orílẹ̀-èdè mìíràn tí ó tún gbèrò láti ṣagbátẹrù ìdíje yìí papọ̀ lórílẹ̀-èdè U.S, Canada àti Mexico, èyí tí ìgbìmọ̀ tó ń rí sí bọ́ọ̀lù àfẹsẹ̀gbá lágbàáyé FIFA yóò ṣe ìpàdé àpérò rẹ̀ nínú oṣù kẹfà, ní Moscow láti mọ orílẹ̀-èdè tí ó kójú òsùwọ̀n jùlọ láti ṣagbátẹrù ìdíje náà.
Ìdíje bọ́ọ̀lù àgbááyé ọdún 2026: gbìgbìmọ̀pọ̀ láti ṣagbátẹrù ìdíje bọ́ọ̀lù àgbááyé kò jẹ́ ìtẹ́wọ́gbà fún àjọ FIFA, lẹ́yìn èyí tí ó wáyé lọ́dún 2002.
Ní báyìí: Morocco ni ó ṣì láǹfààní báyìí láti ṣagbátẹrù rẹ̀, tí yóò sì tún fàyèsílẹ̀ fún ilẹ̀-Áfíríkà!"
Blatter, tí ó jẹ́ ààrẹ àjọ FIFA láti ọdún 1998 sí 2015, kò tẹ́wọ́ gba àpapọ̀ ṣíṣe agbátẹrù ìdíje bọ́ọ̀lù àgbááyé yìí láàrin orílẹ̀-èdè méjì, lẹ́yìn èyí tí ó ti wáyé lọ́dún 2002 ní Japan àti South Korea, èyí tí ó sì jẹ́ ìgbà àkọ́kọ́ rẹ̀ tí orílẹ̀-èdè méjì yóò gbìmọ̀pọ̀ láti ṣagbátẹrù ìdíje náà.
Ọmọ ọgọ́rin ọdún ọ̀hún, Blatter fipò rẹ̀ sílẹ̀, tí wọ́n sì tún fòfin dè é fún ọdún mẹ́fà látàrí títàpá sí ìlànà ìgbìmọ̀ àjọ FIFA.
Irúfé ìdíje ńlá yìí tí o wáyé kẹ́yìn nílẹ̀ Áfíríkà, wáyé lórílẹ̀-èdè South Africa lọ́dún 2010, èyí tí Blatter kòsí kábàámọ̀ pé ilẹ̀-Áfíríkà ṣagbátẹrù rẹ̀.
--- Russia 2018: Aiteo gbóríyìn fún ètò NFF fún ìpalẹ̀mọ́ ìdíje bọ́ọ̀lù àgbááyé.
Onígbọ̀wọ́ ikọ̀ agbábọ́ọ̀lù Super Eagles, ilé-iṣẹ́ epo rọ̀bì Aiteo ti fi ìdùnnú rẹ̀ hàn fún ètò àti ìpalẹ̀mọ́ ọlọ́kan-ò-jọ̀kan tí àjọ tó ń rí sí bọ́ọ̀lù àfẹsẹ̀gbá ní Nàìjííríà, NFF ti ń pèsè sílẹ̀ ṣaájú ìdíje bọ́ọ̀lù àgbááyé tó ń bọ̀ lọ́nà lórílẹ̀-èdè Russia.
Igbákejì adarí ilé-iṣẹ́ Aiteo, Francis Peters, Nínú ọ̀rọ̀ rẹ̀ lásìkò ìpàdé ìgbàmì-ẹ̀yẹ èyí tí ó wáyé nílùú Èkó lọ́jọ́ Ajé (Monday), Ó ní inú ilé-iṣẹ́ Aiteo dùn lọ́pọ̀lọpọ̀ fún àwọn ètò àjọ NFF tí wọ́n ṣẹ̀ṣẹ̀ kéde fún ìpalẹ̀mọ́ ìdíje ńlá yìí.
Ó fikún un pé Ní pàtàkì inú wá dùn púpọ̀ fún ìpalẹ̀mọ́ àjọ NFF ṣaájú ìdíje bọ́ọ̀lu àgbááyé yìí, èyí tí ó fara hàn gbangba gbàǹgbà pé ikọ̀ Super Eagles náà ti ṣetán fún ìdíje náà.
Èrò wa ni láti rí Super Eagles kí ó kópa dáradára kọjá èròńgbà wa.
AITEO tí ó jẹ́ onígbọ̀wọ́ ikọ̀ agbábọ́ọ̀lù Super Eagles yóò wà ní digbí lórílẹ̀-èdè Russia fún àtìlẹyìn tí ò lẹ́gbẹ́ àti igbani-níyànjú.
Láti ṣàfihàn mímú ikọ̀ yìí lọ́kùn-únkúndùn, pàápàá jùlọ fún ikọ̀ náà láti lọ ṣàṣeyọrí nínú ìdíje yìí, à ti san ọgbòn ọ̀kẹ́  owo dollar ($600,000) àti okòólélọ́ọ̀ọ́dúnrún mílíọ́nù owo Naira (N320 million) láti pèsè àwọn ohun èlò lọ́lọ́kan-ò-jọ̀kan fún ìgbáradì ní kíkún fún ìdíje bọ́ọ̀lù àgbáyé yìí.
"Peters tèsíwájú pé, inú òun dùn púpọ̀, bẹ́ẹ̀ sìni ó jẹ́ ohun ìwúrí láti rí àwọn olùdarí àgbà tuntun àjọ tó ń rí sí bọ́ọ̀lù àfẹsẹ̀gbá nílẹ̀ Áfírík̀a CAF fún àtìlẹyìn àti akitiyan wọn láti gbé bọ́ọ̀lù ẹ̀yà Afrika dé ìpele tí ó lápẹẹrẹ, bákan náà, àjọ FIFA fún ìgbèrú tí ó ṣeé yẹ̀ sílẹ̀ tí wọ́n mú bá bọ́ọ̀lù àfẹsẹ̀gbá lágbàáyé.
Peters tún gbóríyìn fún Gómìnà ìpínlẹ̀ Èkó, Ọ̀gbẹ́ni Akínwùmí Ambode àti ìjọba rẹ̀ fún àtìlẹyìn wọn láti mú ìgbèrú bá bọ́ọ̀lù àfẹsẹ̀gbá ní Nàìjííríà àti ní ilẹ̀ Áfíríkà.
--- MFM FC pegedé sínú ìpele kejì ìdíje CAF Champions League.
MFM FC ilú Èkó, nínú ìfigagbága ìfẹsẹ̀wọnsẹ̀ tí ó wáyé lọ́jọ́ru (Wednesday), ikọ̀ ọ̀hún pegedé sínú ìpele kejì ìdíje CAF Champions League, léyìn tí wọ́n fàgbà han ikọ̀ agbábọ́ọ̀lù AS Bamako orílẹ̀-èdè Mali pẹ̀lú àmì-ayò kan sóódo (1-0).
MFM pegedé lápapọ̀ àmì-ayò ìfẹsẹ̀wọnsẹ̀ ọ̀hún, lẹ́yìn tí ikọ̀ ọ̀hún gbá àmì-ayò kọ̀ọ̀kan nínú ìfigagbága àkọ́kọ́ tí ó wáyé lórílẹ̀-èdè Mali, kí wọn ó tó wá gbá àmì-ayò kan sóódo ní pápá ìṣeré Agége.
Akuneto Chijioke ló gbá àmì ayò kan ṣoṣo ọ̀hún wọlé ní sáà kejì ìfẹsẹ̀wọnsẹ̀ náà, èyí tí Lawal Àbáyọ̀mí ọmọ ọdún mẹ́rìndínlógún ṣì ṣe ìrànwọ́ àmì-ayò ọ̀hún.
Ó fikún un pe, Àwọn agbábọ́ọ̀lù mi ti fi ara wọn hàn pé àwọn tó gbangba sùn lọ́yẹ́.
Bẹ́ẹ̀ sì ni, a fi ń da àwọn olólùfẹ́ wa àti ìjọba ìpínlẹ̀ Èkó lójú pé, a kò ní jáwọn kulẹ̀ nígbà kankan.
"Ẹ̀wẹ̀, àwọn agbábọ́ọ̀lù tí kò kópa fún MFM FC nínú wọn la ti rí, Sikiru Ọlátúnbọ̀sún, Akila /Jesse, Ṣhọlá Brossa àti Waheed Àkànní, èyí sì wáyé látàrí ìdojúkọ tí ó wáyé lásìkò ìforúkọsílẹ̀ fún ìdíje náà.
--- Infantino:-Russia ṣetán láti ṣagbátẹrù ìdíje bọ́ọ̀lù àgbááyé.
Ààrẹ àjọ FIFA, Gianni Infantino sọ̀rọ̀ lórí ìgbésẹ̀ ìgbáradì tí Russia ti gbé láti gbàlejò ìdíje lọ́dún yìí.
--- Ààrẹ FIFA- Bọ́ọ̀lù àfẹsẹ̀gbá ní Nàìjííríà ju ọ̀rọ̀ ẹ̀sìn lọ.
Ààrẹ àjọ FIFA, Gianni Infantino ti ṣàlàyé bọ́ọ̀lù àfẹsẹ̀gbá ní Nàìjííríà gẹ́gẹ́ bí ohun tí ó ju ọ̀rọ̀ ẹ̀sìn lọ.
Nínú ìpàdé ìgbàmì ẹ̀yẹ ọ̀hún tí ó wáyé nílé ìtura Eko Hotels and Suites, ni wọ́n ti fi àmì-ẹ̀yẹ agbábọ́ọ̀lù tí ó dára jùlọ tí àjọ NFF dá agbábọ́ọ̀lù ikọ̀ Chelsea FC, Victor Moses lọ́lá.
Bákan náà, Moses tún gba ife-ẹ̀yẹ ìdíje EPL fún ikọ̀ agbábọ́ọ̀lù Chelsea ní sáà 2016/2017, tí ó sì kópa nínú ìfẹsẹ̀wọnsẹ̀ ogójì fún ikọ̀ náà.
Àwọn agbábọ́ọ̀lù tí ó tún gba onírúurú àmì-ẹ̀yẹ mìíràn ni: Rasheedat Ajíbádé, agbábọ́ọ̀lù obìnrin AITEO-NFF tí ó dára jùlọ Player of the Year (Women), Ikouwon Udoh, àmì-ẹ̀yẹ agbábọ́ọ̀lù tí ó kéré jùlọ Young Player of the Year (Women).
Ann Chiejine, akọ́nimọ̀ọ́gbá tí ó dára jùlọ Coach of the Year (Women),  tí agbábọ́ọ̀lù ikọ̀ MFM FC, Sikiru Ọlátúnbọ̀sún gba àmì-ẹ̀yẹ àmì ayò tí ó dára jùlọ
Kennedy Bòbóyè, tí ó jẹ́ akọ́nimọ̀ọ́gbá àgbà ikọ̀ agbábọ́ọ̀lù Plateau United FC tìlùú Jos.
Channels Television gba àmì-ẹ̀yẹ Developmental Award".
All-Time Legendary Awards lọ sọ́dọ̀ Chiejine, Christian Chukwu, Uche Okechukwu, Austin Eguavoen, Felix Owólabí, Austin Okocha, Nwankwo Kanu, Ṣẹ́gun Ọdẹ́gbàmí, Adokie Amaesimaka, Mercy Udoh ati Thompson Usiyen.
The Platinum Award lọ sọ́dọ̀ Ààrẹ àjọ FIFA Infantino
--- Tennis: Roger Federer gba ife-ẹ̀yẹ Rotterdam Open.
Roger Federer ṣayẹyẹ ìpadàsípò kínni rè lágbàáyé pẹ̀lú gbígba ife-ẹ̀yẹ Rotterdam Open lọ́jọ́ Àìkú (Sunday), èyí tí ó jẹ́ ife-ẹ̀yẹ mẹ́tàdínlógórun lápapọ̀ tí ó ti gbà báyìí.
Ọmọ ọdún mọ́kàndínlógójì náà, tí ó sì tún jẹ́ olùkópa tí ó dàgbà jùlọ nínú ìtàn ìdíje ATP, fàgbà han akẹẹgbẹ́ rẹ̀ láti orílẹ̀-èdè Bulgaria, Grigor Dimitrov pẹ̀lú àmì-ayò mẹ́fà sí mẹ́ji (6-2), nínú àṣekágbá ìfigagbága ẹ̀ẹ̀kan ṣoṣo ọ̀hún.
Ẹ̀wẹ̀, olùkópa ọmọ bíbí orílẹ̀-èdè Amẹ́ríkà, Jimmy Connors nìkan ní àpapọ̀ ìfe-ẹ̀yẹ tí ó gbà jù ti Federer lọ, lẹ́yìn tí ó ti gba ife-ẹ̀yẹ tí ó lé ní ọgọ́rùn-ún.
Federer, ẹni tí ó ti gba àmì-ẹ̀yẹ Grand Slam ní ìgbà ogún báyìí, yóò tún gba ipò kínní rẹ̀ padà tí ipò àtẹ tuntun ATP mìíràn bá jáde lọ́sẹ̀ tí a wà yìí.
--- Ọmọ Didier Drogba dara pọ̀ mọ́ ikọ̀ agbábọ́ọ̀lù Guingamp.
Ikọ̀ agbábọ́ọ̀lù ọ̀dọ́ Guingamp tó ń kópa nínú ìdíje orílẹ̀-èdè Faransé, tọ́jọ́ orí wọn kò ju mọ́kàndínlógún lọ, Guingamp U19 ti ra Isaac Drogba, ọmọ atamátàsé ikọ̀ agbábọ́ọ̀lù Chelsea tẹ́lẹ̀rí, tí ó tún jẹ́ ọmọ orílẹ̀-èdè Cote dIvoire, Didier Drogba wá sínú ikọ̀ náà báyìí.
Ikọ̀ agbábọ́ọ̀lù Guingamp sọ̀rọ̀ ọ̀hún di mímọ̀ lórí ẹ̀rọ ayélujára lọ́jọ́ Ajé (Monday).
Ọmọ ọdún mẹ́tàdínlógún ọ̀hún, Isaac Drogba yóò tún lọ kópa fún ikọ̀ agbábọ́ọ̀lù Guingamp, tí bàbá rẹ̀ ti kópa fún lọ́dún mẹ́rìndínlógún sẹ́yìn.
Drogba fi ìdùnú rẹ̀ hàn lẹ́yìn tí ó kí ọmọ rẹ̀ kú oríire lórí ẹ̀rọ ayélujára Instagram,"ó jẹ́́ ohun ìwúrí fún mi láti ríi pé Isaac dara pọ̀ mọ́ Guingamp".
Didier Drogba kópa fún ikọ̀ agbábọ́ọ̀lù Guingamp fún sáà kan, kí ó tó lọ dara pọ̀ mọ́ ikọ̀ agbábọ́ọ̀lù Le Mans lọ́dún 2002.
Ẹ̀wẹ̀, Drogba tún fikọ̀ agbábọ́ọ̀lù Marseille sílẹ̀, tí ó sì tún lọ dara pọ̀ mọ́ ikọ̀ agbábọ́ọ̀lù Chelsea, níbi tí ó ti gba ife-ẹ̀yẹ ìdíje EPL àti ìdíje UEFA Champions League.
--- Wọn yóò ṣàmúlò ẹ̀rọ ìgbàlódé VAR nílẹ̀ Áfíríkà.
Ní báyìí, fún ìgbà àkọ́kọ́ wọn yóò lo ẹ̀rọ ìgbàlódé Fonran, Video Assistant Referee [VAR] nílẹ̀ Áfíríkà ní pápá ìṣeré Stade Mohammed V, Casablanca lọ́jọ́ Àbámẹ́ta (Saturday).
Àjọ tó ń rí sí bọ́ọ̀lù àfẹsẹ̀gbá nílẹ̀ Áfíríkà CAF, ló sọ ọ̀rọ̀ ọ̀hún di mímọ̀ pé, wọn yóò lo ẹ̀rọ ìgbàlódé náà nínú ìdíje 2018 Caf Super Cup, èyí tí yóò wáyé láàrin ikọ̀ agbábọ́ọ̀lù Wydad Athletic Club àti TP Mazembe lọ́jọ́ Àìkú (Saturday).
Ìfigagbága ìdíje 2018 CAF Super Cup , ni ó máa ń wáyé láàrin ikọ̀ tí ó bá gba ife-ẹ̀yẹ 2017 Caf Champions League àti ikọ̀ agbábọ́ọ̀lù tí ó bá gba ife-ẹ̀yẹ 2017 Caf Confederation Cup.
Ẹ́̀wẹ̀, látàrí ṣíṣe àmúlò ẹ̀rọ ìgbàlódé ọ̀hún nínú ìdíje African Nations Championship tí ó wáyé lórílẹ̀-èdè Morocco, àjọ Caf, ìgbìmọ̀ tó ń rí sí bọ́ọ̀lù àfẹsẹ̀gbá nílẹ̀-òkèrè, International Football Association Board (IFAB) àti àjọ tó ń rí sí bọ́ọ̀lù àfẹsẹ̀gbá lágbàáyé FIFA, ti fẹnukò papọ̀ láti tún ṣàmúlò ẹ̀rọ VAR ọ̀hún nínú ìdíje 2018 Caf Super Cup tó ń bọ̀ lọ́nà.
Gẹ́gẹ́ bí akọ̀wé àgbà àjọ CAF, Amr Fahmy.
Èyí jẹ́ ohun ìtàn nínú eré ìdárayá bọ́ọ̀lù àfẹsẹ̀gbá nílẹ̀ Áfíríkà.
"Bákan náà, alákòóso olùdarí àwọn ìfẹsẹ̀wọnsẹ̀ àjọ CAF, Eddy Maillet fi ìdùnú rẹ̀ hàn fún ìfilọ́lẹ̀ ṣíṣe àmúlò ẹ̀rọ ìgbàlódé náà nílẹ̀ Áfíríkà.
Ó tẹ̀síwájú pé, àwọn ti ṣetán láti ṣe àmúlò ẹ̀rọ VAR náà nínú ọ̀kan-ò-jọ̀kan ìfẹsẹ̀wọnsẹ̀ CAF tí yóò máa wáyé.
--- Ganduje yóò buyi-kùn àṣekágbá ìdíje Ramat Cup.
Gómìnà ìpínlẹ̀ Kano, ọ̀gbẹ́ni Abdullahi Umar Ganduje, yóò jẹ́ àlejò pàtàkì nínú àṣekágbá mẹ́rìndínlógójì ìdíje Ramat Cup, èyí tí ìjọba ìpínlẹ̀ Kano àti àjọ tó ń rí sí bọ́ọ̀lù àfẹsẹ̀gbá àti ìdàgbàsókè àwọn ọ̀dọ́ lórílẹ̀-èdè Nàìjííríà ṣagbátẹrù rẹ̀.
Gẹ́gẹ́ bí ààrẹ YSFON, Násírù Gawuna ṣe sọ, Ó ní yàtọ̀ sí gómìnà ìpínlẹ̀ Kano, àwọn tí wọn yóò tún máa retí láti buyì kún àṣekágbá ìdíje náà, èyí tí wọ́n ṣàgbékalẹ̀ rẹ̀ láti ṣèrántí olóògbé Gen. Murtala Mohammed ni àwọn ọmọ ẹgbẹ́ ìgbìmọ̀ aṣòfin ìpínlẹ̀ ọ̀hún àti àwọn èèyàn jàǹkàn-jàǹkàn lóríṣiríṣi nípìnlẹ̀ náà àti lórílẹ̀-èdè Nàìjííríà.
Gawuna ṣàlàyé pé, Gomina Ganduje fẹ́ láti kópa nínú àṣekágbá ìdíje náà látàrí ìfẹ́ tí ó ní fún ìdàgbàsókè àwọn ọ̀dọ́ àti fún eré-ìdárayá.
Ganduje jẹ́ Gómìnà tí ó fẹ́ràn eré-ìdárayá púpọ̀, tí ó sì máa ń setán láti ran àwọn ọ̀dọ́ lọ́wọ́ nípasẹ̀ kíkún wọn lọ́wọ́ láti mú ìgbèrú bá ẹ̀bùn tí wọ́n ní fún àǹfààní àwọn ará-ìlú àti ìdàgbàsókè orílẹ̀-èdè.
Nínú ìfẹsẹ̀wọnsẹ̀ ìpele kejì sí àṣekágbá ìdíje Ramat Cup ọ̀hún, ikọ̀ agbábọ́ọ̀lù kano fàgbà han Kwara pẹ̀lú àmì-ayò kan sóódo (1-0), bẹ́ẹ̀ sì ni ìpínlẹ̀ Èkó jẹ oore-ọ̀fẹ́ aṣemáse tí ìpínlẹ̀ Kebbi ṣe, lẹ́yìn tí ikọ̀ ọ̀hún lo agbábọ́ọ̀lù ti ́kò lẹ́tọ̀ọ́ láti kópa nínú ìdíje náà, èyí tí ó ṣokùnfa bí ìpínlẹ̀ Èkó ṣe yege sínú àṣekágbá ìdíje ọ̀hún.
Ẹ̀wẹ̀, Kano tí ó ṣagbátẹrù ìdíje ọ̀hún, yóò máa wàákò pẹ̀lú ìpínlẹ̀ Èkó nínú ìfẹsẹ̀wọnsẹ̀ tí yóò máa wáyé ní pápá ìṣeré ikọ̀ agbábọ́ọ̀lù Kano Pillars, Sabon Garri, Kano.
--- NPFL: Abia Warriors fàgbà han Yobe Desert Stars.
Ikọ̀ agbábọ́ọ̀lù Abia Warriors FC lọ́jọ́ Àìkú (Sunday) gbo ewúro sí akẹẹgbẹ́ wọn lójú láti ìpínlẹ̀ Yobe, Yobe Desert Stars FC pẹ̀lú àmì-ayò mẹ́ta sóókan (3-1), ní pápá ìṣeré Umuahia Township Stadium.
Atamátàsé ikọ̀ ọ̀hún Effiong Ndifereke ló gbá àmì-ayò kínní wọlé níṣẹ̀ẹ́jú mọ́kàndínlọ́gbọ̀n sáà àkọ́kọ́ ìfẹsẹ̀wọnsẹ̀ ọ̀hún, béẹ̀ sì ni Sam Obi gbá àmì-ayò kejì wọlé kí sáà àkọ́kọ́ ìfẹsẹ̀wọnsẹ̀ náà ó tó wá sí ìparí.
Bí ó tilẹ̀ jẹ́ pé, ikọ̀ Yobe Desert ṣe gudugudu méje òhun yàhàyà mẹfà láti gba àmì-ayò kan wọlé níṣẹ̀ẹ́jú mọ́kàndínlọ́gọ́rin sáà kejì ìfẹsẹ̀wọnsẹ̀ náà, ṣùgbọ́n omi pọ̀ ju ọkà lọ, lẹ́yìn tí Abia Warrios tún gbá àmi-ayò mìíràn wọ̀lé, ẹ̀yí tí ó kásẹ̀ ìfẹsẹ̀wọnsẹ̀ náà nílẹ̀.
Gẹ́gẹ́ bí akọ́nimọ̀ọ́gbá ikọ̀ Yobe Stars, Ganaru Mohammed ṣe sọ,"Èsì ìfẹsẹ̀wọnsẹ̀ yìí bàmí nínú jẹ́ púpọ̀.
Akọ́nimọ̀ọ́gbá àgbà Abia Warriors Emmanuel Deutsch gbósùbà káre láí fún ikọ̀ rẹ̀ lẹ́yìn tí wọ́n jáwé olúborí nínú ìfigagbága náà.
--- Nàìjííríà já wálẹ̀ nínú ipò àtẹ àjọ FIFA.
Nàìjííríà já wálẹ̀ nínú ipò àtẹ tuntun àjọ FIFA, èyí tí ìgbìmọ̀ tó ń rí sí bọ́ọ̀lù àfẹsẹ̀gbá lágbàáyé gbé jáde lọ́jọ́bọ (Thursday).
Gẹ́gẹ́ bí àtẹ̀jáde àjọ FIFA tí ó jáde nínú ẹ̀rọ ayélujára wọn lọ́jọ́bọ (Thursday) ṣe sọ, Ikọ̀ agbábọ́ọ̀lù Super Eagles tí ó wà ní ipò mọ́kànléláàádọ́tà lágbàáyé pẹ̀lú àmì ọ̀tàlélẹ́gbẹ̀ta-dín-,mẹ́ta nínú oṣù-kínní ọdún yìí.
Ikọ̀ Nàìjííríà sepò kejì nínú ìdíje CHAN tí ó wáyé lórílẹ̀-èdè Morocco.
Ẹ̀wẹ̀, lẹ́yìn tí ikọ̀ ọ̀hún já wálẹ̀ nínú àtẹ̀jáde ipò àtẹ FIFA lósù tí ó kọjá látàrí dídín àmì ikọ̀ náà tí wọ́n fi pegedé fún ìdíje bọ́ọ̀lù àgbááyé, ọ̀pọ̀ nínú àwọn olólùfẹ́ ikọ̀ Super-Eagles ló fọkàn si pé, ipò àtẹ mìíràn yóò wá sókè, ṣùgbọ́n tí kò rí bẹ́ẹ̀.
Ní báyìí, Super Eagles dipò keje mú nílẹ̀ Áfíríkà, tí orílẹ̀-èdè Tunisia, Senegal, DR Congo, Morocco, Egypt àti Cameroon sì tẹ̀léra wọn.
Orílẹ̀-èdè Ghana, Burkina Faso àti Algeria náà tẹ̀léra wọn pẹ̀lú ipò kẹjọ, kẹsàn-án àti ìkẹwà-á lórí ipò àtẹ túntún ọ̀hún.
Ipò àtẹ tuntun mìíran yóò tún jáde lọ́jọ́ karùndínlógún oṣù kẹta .
--- Ronaldo fìtàn balẹ̀ nínú ìdíje Uefa Champions League gbígbá ọ̀gọ́rùn-ún àmì-ayò. wọ̀lé
Atamátàsé ikọ̀ agbábọ́ọ̀lù Real-madrid, Cristiano Ronaldo di agbábọ́ọ̀lù àkọ́kọ́ tí yóò gbá ọ̀gọ́rùn-ún àmì-ayò wọ̀lé nínú ìtàn ìdíje Uefa Champions League fún ikọ̀ kan-náà, lẹ́yìn tí ó gbá àmì-ayò méjì wọ̀lé nínú ìfagagbága pẹ̀lú ikọ̀ agbábọ́ọ̀lù Paris Saint-German lọ́jọ́rú (Wednesday).
Ẹ̀wẹ̀, bí ó tilẹ̀ jẹ́ pé, ikọ̀ agbábọ́ọ̀lù PSG ló kọ́kọ́ gbá àmì-ayò àkọ́kọ́ wọlé, ṣùgbọ́n ikọ̀ Real Madrid padà jáwé olúborí pẹ̀lú àmì-ayò mẹ́ta sóókan (3-1) ní pápá ìṣeré Santiago Bernabeu.
--- Pápá ìṣeré Akwa-Ibom gba àmì-ẹ̀yẹ pápá tí ó dára júlọ.
Iṣẹ́ àkànṣe ìjọba ìpínlẹ̀ Akwa-Ibom lórí kíkówó lé pápá ìṣeré ìpínlẹ̀ ọ̀hún láti le gbèrú sí àti fífigagbága láàrin àwọn akẹẹgbẹ́ rẹ̀ yòókù ní ìpínlẹ̀ kọ̀ọ̀kan lórílẹ̀-èdè Nàìjíríà, pàápàá jùlọ lágbàáyé ti so èso rere, lẹ́yìn tí pápá ìṣeré ọ̀hún gba àmì-ẹ̀yẹ National Sports Summit Award, léyìí tí ó jẹ́ pápá ìṣeré tí ó ní àwọn ohun èlò ìdárayá ìgbàlóde tí ó pọ̀jùlọ láàrín àwọn akẹẹgbẹ́ rẹ̀ lórílẹ̀-èdè yìí.
Àmì-ẹ̀yẹ ọ̀hún náà fi ta ìpínlẹ̀ náà lọ́rẹ lásìkò ayẹyẹ tí ó wáyé nílùú Abuja tí ilé-iṣẹ́ tó ń rí sí eré-ìdárayá àti ìdàgbàsókè àwọn ọ̀dọ́ lórílẹ̀-èdè yìí ṣagbátẹrù rẹ̀.
Mínísítà eré-ìdárayá, Solomon Dalung ni adarí àgbà tó ń rí sí ṣíṣètò onírúurú nínú àjọ náà, ìyà-afin Hauwa Kulu-Akinyemi ló sojú rẹ̀, èyí tí kọmíṣọ́nà tó ń rí sí ọ̀rọ̀ ìfitónilétí ní ìpínlẹ̀ Akwa-Ibom, ọ̀gbẹ́ni Charles Udoh gba àmì-ẹ̀yẹ náà fún ìjọba ìpínlẹ̀ Akwa Ibom.
Ẹ̀wẹ̀, àmì-ẹ̀yẹ ọ̀hún ló jẹ́ ọ̀kan lára àmì-ẹ̀yẹ mẹ́ta tí ìpínlẹ̀ náà gbà nínú ayẹyẹ ọ̀hún.
Ìpínlẹ̀ náà tún gba àmì-ẹ̀yẹ Diamond fún ìpínlẹ̀ tó ń ṣagbátẹrù ètò lọ́lọ́kan-ò-jọ̀kan fún ìdàgbàsókè eré-ìdárayá jùlọ, bẹ́ẹ̀ sì ni wọ́n tún gba àmì-ẹ̀yẹ akínkanjú, òǹfara jìn olólùfẹ́ eré-ìdárayá lórílẹ̀-èdè yìí.
Gẹ́gẹ́ bí Udoh ṣe sọ,"Gbígba àmì-ẹ̀yẹ mẹ́ta náà ṣàfihàn iṣẹ́ rere tí Gómìnà Udom Emmanuel gbé ṣe láti mú eré-ìdárayá lọ́kùn-únkúndùn ní ìpínlẹ̀ náà,".
Ó tẹnumọ́ ọn pe, gbogbo ohun tí a ti ṣe ló ti so èso rere báyìí, tí ó fi mọ́ ṣíṣe àṣeyọrí agbátẹrù ìpolongo ikọ̀ agbábọ́ọ̀lù Super Eagles tí yóò kópa nínú ìdíje bọ́ọ̀lù àgbááyé, bẹ́ẹ̀ sì ni tí a tún ní ikọ̀ agbábọ́ọ̀lù méjì nínú ìdíje bọ́ọ̀lù àfẹsẹ̀gbá tọkùnrin àti tobìnrin torílẹ̀-èdè yìí,"
Ní ìparí, alága ayẹyẹ ìgbàmì-ẹ̀yẹ ọ̀hún, Philips Asiegbu sọ pé, títẹ́wọ́ gba ikọ̀ Super Eagles àti ọ̀kan-ò-jọ̀kan àtìlẹyìn ìjọba ìpínlẹ̀ náà àti àwọn olólùfẹ́ rẹ̀ ṣokùnfá ṣíṣe àṣeyọrí àti jíjáwé olúborí nínú ìfigagbága ìpegedé ìdíje àgbááyé náà.
--- Ìpàdé Àjọ FIFA yóò wáyé nílùú Èkó.
Àjọ tó ń rí si eré-ìdárayá bọ́ọ̀lù àfẹsẹ̀gbá lórílẹ̀-èdè Nàìjííríà, NFF sọ pé, ìpàdé àwọn tọ́rọ̀ kàn gbọ̀ngbọ̀n nínú Àjọ tó ń rí sí bọ́ọ̀lù àfẹsẹ̀gbá lágbàáyé, FIFA yóò wáyé nílùú Ékó, lórílẹ̀-èdè Nàìjííríà, èyí tí yóò jẹ́ ìpàdé kejìlá irúfẹ́ ìpàdé ọ̀hún báyìí, 12 FIFA Executive Football Summit (EFS).
Gẹ́gẹ́ bí Ààrẹ àjọ NFF, Amaju Pinnick ṣe sọ lásìkò tó ń bá àwọn akọ̀ròyìn sọ̀rọ̀ nílùú Abuja,"Ìpàdé náà ni ìrètí wà tẹ́lẹ̀ pé yóò wáyé nínú oṣù kọkànlá ọdún 2017 sí oṣù kẹta ọdún 2018.
"Ẹ̀wẹ̀, àwọn tí yóò máa kópa nínú ìpàdé ọ̀hún nìrètí wà pé, wọn yóò mú ọ̀kan-ò-jọ̀kan ìrírí àti ìdojúkọ tí orílẹ̀-èdè wọn là kọjá, eléyìí tí wọn yóò kojú nínú ìpàdé ọ̀hún.
Ìròyìn sọ pé, lára àwọn èèyàn pàtàkì tí yóò máa kópa nínú ìpàdé ọ̀hún ni: Ààrẹ àjọ CAF, Ahmad Ahmad, akọ̀wé àgbà àjọ FIFA, Fatima Samba Samoura, Ààrẹ àjọ tó ń rí sí bọ́ọ̀lù afẹ́sẹ̀gbá lórílẹ̀-èdè Netherland, Michael Van Praag àti Slavisa Ikokezia, tí ó jẹ́ ààrẹ tuntun àjọ bọ́ọ̀lù afẹsẹ̀gbá lórílẹ̀-èdè Serbia.
Pinnick fikún ọrọ rẹ̀ pé, Ààrẹ àjọ FIFA, Gianni Infantino yóò gúnlẹ̀ sí Nàìjííríà lọ́jọ́ Ajé (Monday) fún ìpàdé ọlọ́jọ́ mẹ́ta ọ̀hún, bẹ́ẹ̀ sìni yóò mú àwọn akọ̀ròyìn lágbàáyé wá sórílẹ̀-èdè Nàìjííríà,"
--- Ìfigagbága Ìdíje UEFA CHAMPIONS LEAGUE.
Champions League  ÌPELE IKỌ̀ MẸ́RÌNDÍNLÓGÚN February 1320:45 Basel ?
Tottenham Hotspur February 14 20:45 FC Porto ?
Liverpool 20:45 Real Madrid ?
--- Ìfẹsẹ̀wọnsẹ̀ ìdíje NPFL (Nigeria Professional Football League).
Èyí ni àwọn ìfẹsẹ̀wọnsẹ̀ tí yóò wáyé nínú ìdíje NPFL(Nigeria Professional Football League), lọ́jọ́ àìkú (Sunday):Enugu Rangers ?
Heartland Owerri 16:00 Kwara United ?
Katsina United 16:00 Niger Tornadoes ?
--- Ìfẹsẹ̀wọnsẹ̀ tí yóò máa wáyé nínú ìdíje bọ́ọ̀lù ilẹ̀-okèèrè lọ́kan-ò-jọ̀kan.
Èyí ni àwọn ìfẹsẹ̀wọnsẹ̀ tí yóò wáyé nínú ìdíje bọ́ọ̀lù ilẹ̀-òkèrè lọ́lọ́kan-ò-jọ̀kan lọ́jọ́ àbámẹ́ta (Saturday) àti Àìkú (Sunday):English Premier League: February 10Tottenham Hotspur ?
--- NFF ń kẹ́dùn ikú Mgbolu.
Àjọ tó ń rí sí bọ́ọ̀lù àfẹsẹ̀gbá lórílẹ̀-èdè Nàìjííríà , NFF ti ṣe ìkẹ́dùn ikú agbẹnusọ̀rọ̀ àjọ ọ̀hún tẹ́lẹ̀rí,  Austin Mgbolu.
Ẹ̀wẹ̀, nínú ọ̀rọ̀ tí agbẹnusọ̀rọ̀ àjọ náà Adémọ́lá  Ọlájíire sọ,"Mgbolu ṣiṣẹ́ gẹ́gẹ́ bí agbẹnusọ̀rọ̀ àjọ (NFA) fún sáà 1993 sí 2001. Ó fi kún ọ̀rọ̀ rẹ̀ pé," Ó jé akínkanjú ènìyàn, bẹ́ẹ̀ sì ni Mgbolu fi ara rẹ̀ jìn fún iṣẹ́, tí ó sì fi àpẹẹrẹ rere sílẹ̀ kí ó tó jáde láyé".
Bákan náà, akọ̀wé àgbà àjọ (NFF), Mohammed Sanusi ṣàlàyé pé, ìròyìn sọ pé Mgbolu ṣe iṣẹ́-abẹ lóṣù tí ó kọjá, léyìí tí ó sì fara hàn pé ara rẹ̀ ti mókun, ṣùgbọ́n tí àìsàn ọ̀hún tún peléke sí lọ́jọ́ru (Wednesday) léyìí tí ó ṣokùnfa ilé-ìwòsàn tí ó ti jáde láye.
--- Nike ṣàfihàn àwọn ohun èlò tuntun tí Eagles yóò lò.
Nike ti ṣàfíhan àwọn ohun èlò tuntun tí ikọ̀ agbábọ́ọ̀lù Super Eagles yóò lò nínú ìdíje bọ́ọ̀lù àgbááyé tó ń bọ̀ lọ́nà lórílẹ̀-èdè Russia lọ́jọ́rùú (Wednesday), nílùú London.
Ẹ̀wẹ̀, aṣọ̀ tuntun ọ̀hún ló ṣàfihàn ẹ̀wù tí ikọ̀ Super-Eagles wọ̀ nínú ìfẹsẹ̀wọnsẹ̀ ìpegedé ìdíje àgbááyé USA  94.
Alex Iwobi àti Sophia Omidiji wà lára àwọn tí o ṣàfihàn ẹ̀wù bọ́ọ̀lù tuntun ọ̀hún.
Ní báyìí, Eagles yóò lo ẹ̀wù tuntun náà fún ìgbà àkọ́kọ́ nínú ìfẹsẹ̀wọnsẹ̀ ọlọ́rẹ̀ẹ́jọ̀rẹ́ tí yóò wáyé láàrin ikọ̀ náà àti orílẹ̀-èdè Poland, kí wọn ó tó tẹkọ̀ létí lọ gbá ìfẹsẹ̀wọnsẹ̀ àkọ́kọ́ pẹ̀lú Croatia nínú ìdíje àgbááyé.
Nǹkan tí ikọ̀ le yí padà lórílẹ̀-èdè Nàìjííríà ni ìfẹ́ eré bọ́ọ̀lù àfẹsẹ̀gbá.
Bẹ́ẹ̀ sìni, ẹ̀wù tuntun ọ̀hún ni Nike pèsè láti buyì kún àṣà orílẹ̀-èdè yìí.
--- Rohr mú agbábọ́ọ̀lù CHAN Eagles méjì fún ìdíje bọ́ọ̀lù àgbááyé.
Akọ́nimọ̀ọ́gbá àgbà ikọ̀ agbábọ́ọ̀lù Super Eagles, Gernot Rohr ti mú agbábọ́ọ̀lù méjì lára ikọ̀ CHAN Eagles láti kópa nínú ìdíje bọ́ọ̀lù àgbááyé tó ń bọ̀ lọ́nà. Àwọn méjì ọ̀hún ni balógun ikọ̀ náà Ikechukwu Ezenwa àti agbábọ́ọ̀lù ọwọ́ ẹ̀yìn Stephen Eze.
Gẹ́gẹ́ bí ọ̀kan gbòógì lára òṣìṣẹ́ NFF ṣe sọ, Rohr ti pinnu láti mú Ezenwa àti Eze láti kópa nínú àwọn ikọ̀ rẹ̀ tí yóò kó lọ fún ìdíje bọ́ọ̀lù àgbááyé. Ó fikún ọ̀rọ̀ rẹ̀ pé, ò wá kù sọ́wọ̀ àwọn méjèèjì láti jà fún ààyè wọ̣n nínú ikọ̀ náà.
" Nàìjííríà pegedé sínú àṣekágbá ìdíje CHAN tí ó wáyé lórílẹ̀-èdè Morocco, ṣùgbọ́n wọ́n pàdánù ife-ẹ̀yẹ ọ̀hún sọ́wọ́ Morocco.
Ẹ̀wẹ̀, Rohr ti kéde pé òun yóò mú àwọn agbábọ́ọ̀lù tí yóò kópa fún òun nínú àwọn ìfẹsẹ̀wọnsẹ̀ ọlọ́rẹ̀ẹ́jọ̀rẹ́ ọlọ́kan-ò-jọ̀kan tí ikọ̀ Super-Eagles bá gbá fún ìgbáradì ìdíje àgbááyé ọ̀hún tó ń bọ̀ lọ́nà.
Ní báyìí, Super-Eagles yóò lọ kojú Poland lọ́jọ́ kẹtàlélógún oṣù kẹta ọdún tí a wà yìí, bẹ́ẹ̀ sì ni wọn yóò tún kojú Serbia lọ́jọ́ kẹtàdínlọ́gbọ̀n oṣù kẹta nílùú London.
--- Netherland yan Koeman gẹ́gẹ́ bí akọ́nimọ̀ọ́gbá àgbà tuntun.
Ronald Koeman ni orílẹ̀-èdè Netherland ti yàn báyìí gẹ́gẹ́ bí akọ́nimọ̀ọ́gbá àgbà tuntun ikọ̀ ọ̀hún.
Ní báyìí, ọmọ-ọdún mẹ́rìnléláàádọ́ta akọ́nimọ̀ọ́gbá tuntun ọ̀hún ló di akọ́nimọ̀ọ́gbá keje tí yóò tukọ̀ ikọ̀ agbábọ́ọ̀lù orílẹ̀-èdè náà láti ọdún mẹ́jọ sẹ́yìn.
Mo lérò pé, orílẹ̀-èdè Netherland yẹ kó pegedé bẹ́ẹ̀ sìni, ó yẹ kí o ́máa kópa fún ọ̀kan-ò-jọ̀kan ìdíje, mo rí àpẹẹrẹ tí ó dára fún ọjọ́ iwájú, eléyìí tí ó ṣokùnfà ìdí tí mo fi gba iṣẹ́ yìí.
Orílẹ̀-èdè Netherland ṣe ipò kejì nínú irúfẹ́ ìdíje bọ́ọ̀lù àgbááyé ọ̀hún tí ó wáyé lọ́dún 2010, bẹ́ẹ̀ sìni wọ́n tún ṣe ipò kẹta lọ́dún 2014, ìdíje bọ́ọ̀lù àgbááyé tí ó wáyé lórílẹ̀-èdè.
Ẹ̀wẹ̀, ìrètí yóò wà pé Ronald Koeman yóò ran ikọ̀ náà lọ́wọ́ láti pegedé fún ìdíje Euro 2020, bákan náà ìdíje àgbááyé ọdún 2022 lórílẹ̀-èdè Qatar.
Ní báyìí, Koeman yóò wàákò pẹ̀lú ikọ̀ agbábọ́ọ̀lù England nínú ìfẹsẹ̀wọnsẹ̀ ọlọ́rẹ̀ẹ́jọ̀rẹ́ ní pápá ìṣeré Amsterdam Arena lọ́jọ́ kẹtàlélógún oṣù kẹta ọdún tí a wà yìí, bákan náà, yóò tún máa wàákò pẹ̀lú ikọ̀ agbábọ́ọ̀lù Portugal nínú ìfẹsẹ̀wọnsẹ̀ ọlọ́rẹ̀ẹ́jọ̀rẹ́ lọ́jọ́ kẹta sí ìfigagbága pẹ̀lú orílẹ̀-èdè England.
Koeman tukọ̀ Ajax Amsterdam gba ife-ẹ̀yẹ ìdíje Eredivisie lórílẹ̀-èdè Netherland tí sáà (2001-02, 2003-04), bẹ́ẹ̀ sì ni Ó tún tukọ̀ PSV Eindhoven gba irúfẹ́ ife-ẹ̀yẹ náà lọ́dún (2006-07).
Ní àfikún, Koeman ti tukọ̀ agbábọ́ọ̀lù Vitesse Arnhem, Benfica, Valencia, AZ Alkmaar, Feyenoord àti Southampton.
--- Djokovic bẹ̀ẹ̀rẹ̀ ìgbáradì padà lẹ́yìn iṣẹ́-abẹ tí ó là kọjá.
Ní báyìí, atamátàsé agbábọ́ọ̀lù àfigigbá ọmọ orílẹ̀-èdè Serbia, Djokovic ti bẹ̀ẹ̀rẹ̀ ìgbáradí ní kíkún padà láti bí oṣù mẹ́rin sẹ́yìn t́í ó ti farapa, léyìí tí ó sì ṣe iṣẹ́-abẹ láti fi padà bọ̀ sípò. Ẹ̀wẹ̀, ìròyìn sọ pé, Djokovic  ti bẹ̀ẹ̀rẹ̀ ìgbáradì báyìí láti kópa nínú ìdíje Australian Open.
Ó tẹnu mọ́ ọn pé, Mo ti ní ìpalára yìí láti ọdún méjì sẹ́yìn, bẹ́ẹ̀ sìni ni gbogbo àkókò yìí, mo ti ń rí oríṣiríṣi dókítà.
Kò rọrùn fún mi láti mọ ohun tí màá ṣe tàbí ibi tí màá lọ báyìí".
--- Nàìjííríà gba ipò kejì nínú ìdíje CHAN.
Bí ó tilẹ̀ jẹ́ pé, ikọ̀ agbábọ́ọ̀lù CHAN Eagles torílẹ̀-èdè Nàìjííríà sa gbogbo ipá wọn dénú àṣekágbá ìdíje CHAN 2017 tí ó wáyé lórílẹ̀-èdè Morocco, ṣùgbọ́n omi pọ̀ ju ọkà lọ nínú ìfigagbága ọ̀hún, lẹ́yìn tí ikọ̀ CHAN torílẹ̀-èdè Morocco tí ó ṣagbátẹrù ìdíje náà gbo ewúro sí ikọ̀ ọ̀hún lójú pẹ̀lú àmì-ayò mẹ́rin sóódo (4-0), nínú ìfẹsẹ̀wọnsẹ̀ tí ó wáyé ní pápá ìṣeré Casablanca.
Ẹ̀wẹ̀, àmì-ayò méjì wáyé láti ọwọ́ Zakaria Hadraf, bẹ́ẹ̀ sì ni Walid El Karti àti Ayoub El Kaabi gbá àmì-ayò kọ̀ọ̀kan wọlé.
Ní àfikún, ikọ̀ agbábọ́ọ̀lù Sudan jáwé olúborí nínú ìfigagbága ìdupò kẹta, lẹ́yìn tí wọ́n fàgbà han orílẹ̀-èdè Libya.
--- Èsí ìfẹsẹ̀wọnsẹ̀ ìdíje bọ́ọ̀lù àfẹsẹ̀gbá torílẹ̀-èdè Nàìjííríà.
Èyí ni èsì ìfẹsẹ̀wọnsẹ̀ ìdíje bọ́ọ̀lù àfẹsẹ̀gbá torílẹ̀-èdè Nàìjííríà NPFL tí ó wáyé lópin ọ̀sẹ̀: Abia Warriors 0 – 0 Enugu RangersAkwa United 4 – 0 Wikki TouristEl Kanemi Warriors 0 – 0 EnyimbaKano Pillars 2 – 0 MFM FCKatsina United 2 – 0 Niger TornadoesPlateau United 5 – 0 Sunshine StarsRivers United FC 1 – 0 Go RoundHeartland Owerri 2 – 0 Kwara UnitedLobi Stars 1 – 0 Ifeanyi Ubah UnitedEwe, ìfẹsẹ̀wọnsẹ méjì yòókù yóò wáyé láàrín ikọ̀ agbábọ̀ọ̀lù Nasarawa United ? Yobe Desert Stars, láago mẹ́rin òní, bẹ́ẹ̀ sìni ọ̀kan yòókù yóò wáyé lọ́la láàrin ikọ̀ agbábọ́ọ̀lù Niger Tornadoes àti Heartland Owerri.
--- Barcelona fàgbà han Chelsea láti pegedé sípele tí ó kàn.
Lionel Messi gbá àmì-ayò méjì wọlé, bẹ́ẹ̀ sìni Ó ṣe ìrànwọ́ àmì-ayò kan fún akẹẹgbẹ́ rẹ̀ Ousmane Dembele, láti fàgbà han Chelsea pẹ̀lú àmì-ayò mẹ́ta sóódo (3-0), lọ́jọ́rùú (Wednesday).
Gẹ́gẹ́ bí ọ̀rọ̀ akọ́nimọ̀ọ́gbá àgbà Chelsea, Antonio Conte: Nínú ìfigagbága méjèèjì, a ń sọ nípa agbábọ́ọ̀lù tí ó dára jùlọ lágbàáyé, Lionel Messi ni ó tayọ jùlọ, tí ó sì mú ìyàtọ̀ wà nínú ìfẹsẹ̀wọnsẹ̀ ọ̀hún.
A ní láti lọ gbáradì fún ìfẹsẹ̀wọnsẹ̀ wa pẹ̀lú ikọ̀ agbábọ́ọ̀lù Leicester tí yóò wáyé lọ́jọ́ Àìkú (Sunday) báyìí.
OníṢàngó tó jó tí kò tàpá, àbùkù ara ẹ̀.
Oníṣẹ̀ẹ́pẹ́-igí bímọ ó sọ ọ́ ní Ayọ̀-ọ́-kúnlé; ayọ̀ wo ló wà lára ìṣẹ́pẹ́ igi?
Oǹpè ní ń fa ọlá; òjípè kì í fa ọlá.
Orí àgbàá níyì, ó sàn ju orí àgbàá fọ́ lọ.
Orí awọ là ń bágbà.
Oríi kí ní ń yá àpọ́n tó ń súfèé? Nítorí pé yó gùn-ún-yán fúnra ẹ̀ yó nìkan jẹ́?
Orogún ìyá ẹ dáṣọ fún ọ ó ní kò balẹ̀; mélòó nìyá ẹ dá fún ọ tó fi kú?
“Òru ò molówó” nIfá tí à ń dá fún “Ìwọ ta nìyẹn?”
Oòrùn, kó tìẹ wọ̀ ká má bàá Ọlọ́jọ́ wí.
Òtòlòó jẹ, òtòlòó mu, òtòlòó fẹsẹ̀ wé ẹsẹ̀ erin.
Oúnjẹ ọmọ kékeré a máa wọ àgbà nínú; òrùka ọmọ kékeré ni kì í wọ ágbá lọ́wọ́.
Owó ẹ̀yẹ ò sú ẹnií san; tọ̀ràn ni ò súnwọ̀n.
Ọbẹ̀ kì í gbé inú àgbà mì.
Ọ̀bún ríkú ọkọ tìrànmọ́; ó ní ọjọ́ tí ọkọ òún ti kú òun ò fi omi kan ara.
Ọ̀gà-ǹ-gà lọmọọ̀ mi ń jẹ́, ẹ má pe ọmọọ̀ mi ní Ògò-ǹ-gò mọ́! Èwo lorúkọ rere níbẹ̀?
Ọ̀gẹ̀gẹ́ ò lẹ́wà; lásán ló fara wéṣu.
Ọjọ́ àgbàá kú sàn ju ọjọ́ àgbàá tẹ́.
Ọjọ́ kan là ń bàjẹ́, ọjọ́ gbogbo lara ń tini.
Ọjọ́ kan ṣoṣo là ń tẹ́; ojoojúmọ́ lojú ń tini.
Ọjọ́ tí alákàn-án ti ń ṣepo, kò kún orùbà.
“Ọjọ́ tí mo ti ḿ bọ̀ n ò rírú ẹ̀ rí”: olúwa ẹ̀ mọ ìwọ̀n ara ẹ̀ ni.
Ọ̀kánjúwà àgbà ní ń sọ ara ẹ̀ dèwe.
Ọ̀kánjúwà alágbaà ní ń garùn wo eégún.
Ọkùnrin kì í ké, akọ igi kì í ṣoje.
Ọlọgbọ́n kan ò ta kókó omi sáṣọ; ọ̀mọ̀ràn kan ò mọ oye erùpẹ̀ ilẹ̀.
Ọlọgbọ́n ò tẹ ara ẹ̀ nÍfá; ọ̀mọ̀ràn ò fi ara ẹ̀ joyè; abẹ tó mú ò lè gbẹ́ èkù ara ẹ̀.
Ọmọ àì-jọbẹ̀-rí tí ń ja epo sáyà.
Ọmọ onílẹ̀ á tẹ̀ ẹ́ jẹ́jẹ́.
Ọmọ ọba Ọ̀nà Ìṣokùn ńfi ehín gé ejò, ọmọ ọba kan-án ní òun kì í jẹ ẹ́; ìlú wo lọmọ ọba náà-á ti wá?
Ọmọdé dáwọ́tilẹ̀, ó ní òún tó ọ̀bọ; bó tó ọ̀bọ, ó tó gẹ̀gẹ̀ àyàa ẹ̀?
Ọmọdé ní ẹẹ́ta lọ́wọ́, ó ní kí Èṣù wá ká ṣeré owó; ẹẹ́ta-á ha tó Èṣùú sú epo lá?
Ọ̀mùtí gbàgbé ìṣẹ́, alákọrí gbàgbé ọ̀la.
Ọ̀nà ọ̀fun ò gba egungun ẹja.
Ọ̀ràn ò dun ọmọ ẹṣin; a mú ìyá ẹ̀ so, ó ń jẹ oko kiri.
Ọ̀rọ̀ bọ̀tí-bọ̀tí ò yẹ àgbàlagbà.
Ọ̀rọ̀ ò dùn lẹ́nu ìyá olè.
Ọ̀rọ̀ wo ló wà lẹ́nu alaṣọ pípọ́n?
Ọ̀sán pọ́n o ò ṣán ẹ̀kọ; oòrún kan àtàrí o ò jẹ àmàlà; àlejòó wà bà ọ ní ìyẹ̀tàrí oòrùn o ò rí nǹkan fún un; o ní “Njẹ́ n ò níí tẹ́ lọ́wọ́ ẹ̀ báyìí”? O ò tíì tẹ́ lọ́wọ́ ara ẹ̀, ká tó ṣẹ̀ṣẹ̀ wá wípé o ó tẹ̀ẹ́ lọ́wọ́ ẹlòmíràn tàbí o ò níí tẹ́?
Ọ̀ṣìn ò lè mú àwòdì òkè; Bámidélé lọ̀ṣín lè mú.
Ọ̀ṣọ́ ọlọ́ṣọ̀ọ́ ò yẹni; ṣòkòtò àgbàbọ̀ ò yẹ́ ọmọ èèyàn.
Ọwọ́ àìdilẹ̀ ní ń yọ koríko lójú àna ẹ̀.
Ọ̀wọ́n là ń ra ògo, ọ̀pọ̀ là ń ra ọ̀bùn, iyekíye là ń ra ìmẹ́lẹ́.
Ọ̀yájúu baálé ní ń pàdé ìbòsí lọ́nà.
Pamí-nkú obìnrín ṣorí bẹmbẹ sọ́kọ.
Pátápátá alágbẹ̀dẹ ò ju ilé àrọ lọ.
Pẹ̀lẹ́ larẹwà ń rìn; jẹ́jẹ́ lọmọ ọlọ́jà ń yan.
Pẹ̀lẹ́-pẹ̀lẹ́ nijó àgbà; ara gbogbo ló di àkísà tán.
Pẹ̀tẹ̀pẹ́tẹ̀ Ìjèṣà, ó ta sẹ́ni lára kò wọ́n.
San là ń rìn; ajé ní ń múni pá kọ̀rọ̀.
Sesere ń dá gọ́ọ́bú; oníkamẹ́sàn-án ń gbé ṣíbí.
Sún mọ ọ̀hún, sún mọ́ ìhín! Bí a bá kan ògiri ilée baba ẹni, ṣe là ń dúró gbọin-gbọin.
Ṣágo ń búgò, ó ló ṣẹnu gbáṣọ́rọ́.
Ṣàgbà-ṣàgbà ò níí sé àgbà títí láí.
Ṣàkì ń ṣe bí ọ̀rá, egungun ń ṣe bí ẹran.
Ṣáláporẹ́ ò mọ ẹgbẹ́ ẹ̀ nínú omi.
Ṣe bóo ti mọ, ẹlẹ́wàa Ṣàpọ́n.
“Ta ní ń bẹ níbẹ̀?” làgbẹ́ fi ń sán ìbàǹtẹ́ wọ̀lú.
Ta ní mọ Òkolo lÓyọ̀ọ́?
Ta ní ń jájá ní mọ́ṣáláṣí?
Ta ní ń jẹun tájá ń jùrù?
Tẹ̀tẹ̀ kì í tẹ́.
Tòlótòló mọ ẹni tó ń yìnbọn ìdí sí.
Wèrè èèyàn ní ń wípé irú òun ò sí; irú ẹ̀ẹ́ pọ̀ ó ju ẹgbàágbèje lọ.
Wọ́n ń pe gbẹ́nàgbẹ́nà ẹyẹ àkókó ń yọjú.
“Yan àkàrà fún mi wá ká jìjọ jẹ ẹ́”: àìtó èèyàn-án rán níṣẹ́ ní ń jẹ́ bẹ́ẹ̀.
Yíyẹ́ là ń yẹ́ Òkóró sí tí à ń pè é nígi obì; obì tí ì bá so lórí ẹ̀ ní ń ya abidún.
A bímọ kò gbọ́n, a ní kó má ṣàá kú; kí ní ń pa ọmọ bí àìgbọ́n?
A dẹ́bọ fún igúnnugún, ó ní òun kò rú; a dẹ́bọ fún àkàlà, ó ní òun kò rú; a dẹ́bọ fún ẹyẹlé, ẹyẹlé gbẹ́bọ, ó rúbọ.
A fọwọ́ mú ajá o lọ, a ṣẹ̀ṣẹ̀ ń fi ìka méjì pè é.
A fún ọ lọ́bẹ̀ o tami si; o gbọ́n ju ọlọ́bẹ̀ lọ.
A kì í bọ́ sínú omi tán ká máa sá fún òtútù.
A kì í dá aró nÍṣokùń àlà là ń lò.
A kì í dá ẹrù ikùn pa orí.
A kì í du orí olórí kí àwòdì gbé tẹni lọ.
A kì í duni lóyè ká fọ̀nà ilée Baálẹ̀ hanni.
A kì í fá orí lẹ́yìn olórí.
A kì í fi àgbà sílẹ̀ sin àgbà.
A kì í fi àì-mọ̀-wẹ̀ mòòkùn.
A kì í fi ara ẹni ṣe oògun alọ̀kúnná.
A kì í fi aṣọ ṣèdìdí yọwó.
A kì í fi ejò sórí òrùlé sùn.
A kì í fi ẹ̀jẹ̀ ìbálé pa tírà; alákoto ò bí abo ọmọ.
A kì í fi ẹ̀tẹ̀ sílẹ̀ pa làpálàpá.
A kì í fi ẹran ikún gbọn ti àgbọ̀nrín nù.
A kì í fi idà pa ìgbín.
A kì í fi ìgbín sọ̀kò sórìṣà.
A kì í fi iná sórí òrùlé sùn.
A kì í fi ìtìjú kárùn.
A kì í fi ìyá ẹní dákú ṣeré.
A kì í fi ogun dán ẹ̀ṣọ́ wò.
A kì í fi ohun sọ́wọ́ búra.
A kì í fi ohun-olóhun tọrẹ bí kò ṣe tẹni.
A kì í fi oko sin fún ìwọ̀fà.
A kì í fi olórí ogun ṣe ìfagun.
A kì í fi oníjà sílẹ̀ ká gbájúmọ́ alápẹpẹ.
A kì í fi owó du oyè-e alágbára.
A kì í fi ọlá jẹ iyọ̀.
A kì í fi ọ̀nà ikùn han ọ̀fun.
A kì í fi ọ̀nà odò han ikún.
A kì í fi ọ̀rọ̀ sílẹ̀ gbọ́ ọ̀rọ̀.
A kì í gbá ẹni tó yọ̀bẹ mú.
A kì í gbé ẹran erin lérí ká máa fẹsẹ̀ wa ihò ìrẹ̀.
A kì í gbé odò jiyàn-an ọṣẹ́ hó tàbí kò hó.
A kì í gbé ọ̀pọ̀lọ́ sọnù ká tún bèrèe jàǹto.
A kì í gbẹ́ àwòrán gàgàrà ká má fi ọwọ́ ẹ ti nǹkan.
A kì í gbójú-u fífò lé adìẹ àgàgà; a kì í gbójú-u yíyan lé alágẹmọ.
A kì í gbọ́ ẹjọ́ ẹnìkan dájọ́.
A kì í jẹ “Mo fẹ́rẹ̀ẹ́” lọ́bẹ̀.
A kì í ka igún mọ́ ẹran jíjẹ.
A kì í ka ilé òrìṣà kún ìlú.
A kì í ka oyún inú kún ọmọ ilẹ̀.
A kì í ka ọmọ fún òbí.
A kì í kọ ọmọọ́ bí ká sọ ọ́ ní Èwolódé?
A kì í léku méjì ká má pòfo.
A kì í lọ́mọ lẹ́yin kọ oúnjẹ.
A kì í mọ ọkọ ọmọ ká tún mọ àlèe rẹ̀.
A kì í mú ìbọn tetere.
A kì í mú oko mú ẹjọ́ kí ọ̀kan má yẹ̀.
A kì í mú ọmọ oǹdọ́pọ̀ dè.
A kì í mú ọmọ òṣì lọ sí Ìlọ́rọ̀.
A kì í múlé móko kọ́kan má yẹ̀.
A kì í ní ẹgbàá nílé wá ẹgbàá ròde.
A kì í pa asínwín ilé, nítorí ọjọ́ tí tòde yó bàá wá sílé.
A kì í pa igún, a kì í jẹ igún, a kì í fi igún bọrí.
A kì í pé kí òṣìkà ṣe é ká wò ó.
A kì í peni lólè ká máa gbé ọmọ ẹran jó.
A kì í rán ọ̀lẹ wo ojú ọjọ́ àárọ̀.
A kì í re nísun lọ dà síbú.
A kì í rí adìẹ nílẹ̀ ká da àgbàdo fún ajá.
A kì í rí àjẹkù orò.
A kì í rí bàtá nílẹ̀ ká fẹnu sín in jẹ.
A kì í rí ewé nílẹ̀ ká fọwọ́ fámí.
A kì í rí ẹ́ni ranni lẹ́rù ká yọké.
A kì í rí ojú ẹkùn ká tọ́ ẹkùn.
A kì í sá fún àjíà ká dìgbò lu eégún.
A kì í sin àlè kọjá odò; ohun tí ńṣe ọṣẹ́ ò tó nǹkan.
A kì í sọ pé abẹ Ọ̀yọ́ mú; nígbà náà ni yó sọ pé bẹ́ẹ̀ ni òun ò tíì pọn.
A kì í sọrọ ìkọ̀kọ̀ lójú olófòófó.
A kì í sùn jẹ́rìí ìdí.
A kì í ṣe fáàárí ẹ̀ṣẹ́ dídì sọ́mọ adẹ́tẹ̀.
A kì í ṣe fáàárí itọ́ dídà sọ́mọ a-kú-wárápá.
A kì í ṣoore tán ká lóṣòó tì í.
A kì í ṣòwò méjì kẹ́ran má jẹ ọ̀kan.
A kì í ti ojú ogun wẹ́fọ́n.
A kì í ti ojú oníka-mẹ́sàn-án kà á.
A kì í tijú bá baálé ilé jẹ akátá; bó bá mú, ìwọ náà a mú tìẹ.
A kì í wá aláṣọ-àlà nísọ̀ elépo.
A kì í wà nínú ìṣẹ́ ká perin tọrẹ.
A kì í wíjọ́ọ wíwò ká jàre.
A kì í yin ọmọdé lójú ara ẹ̀; ìfàsẹ́yìn ní ń kángun ẹ̀.
A kúnlẹ̀ a pàgbò, alubàtá ní “ojú ò fẹ́rakù”; o fẹ́ bá wọn ṣúpó ni?
A lé tẹ̀m̀bẹ̀lẹ̀kun jìnnà bí ẹni pé kó bọ́ jù sígbó.
À n fọ̀tún tẹ́ní, à ń fòsì tú ṣòkòtò, obìnrín ní a kò bá òun gbọ́ tọmọ.
À ń gba òròmọ adìẹ lọ́wọ́ ikú, ó ní wọn ò jẹ́ kí òun lo̩ jẹ̀ láàtàn.
À ń gbèjà Ọ̀jà, Ọ̀já ní ta ní ń jà lẹ́yìnkùlé òun?
A ní ìrókò ni yó pa ọmọdé, ó bojú-wẹ̀yìn; òòjọ́ ní ń jà?
A ní kí olókùnrùn ṣe tó, ó ní òun ò lè ṣe tó, tò, tó.
A ní kọ́mọ má kùú, o ní kò jọ bàbá kò jọ ìyá.
“Àńjùwọ́n” ò ṣéé wí lẹ́jọ́; ìjà ìlara ò tán bọ̀rọ̀.
À ń kì í, à ń sà á, ó ní òun ò mọ ẹni tó kú; a ní, “Alákàá ẹgbàá, a-biṣu-wọ̀rọ̀-wọ̀rọ̀-lóko, a-bàgbàdo-tàkì-tàkì-lẹ́gàn”; ó ní, “Ọlọ́dẹ ló kú, tàbí ìnájà?”
À ń kì í, à ń sà á, ó ní òun ò mọ ẹni tó kú; ó ń gbọ́, “Ikú mẹ́rù, Ọ̀pàgá, a-biṣu-ú-ta-bí-òdòdó, a-lábà-ọkà, a-roko-fẹ́yẹ-jẹ”; ó ní, “Àgbẹ̀ ló kú, tàbí ọ̀nájà?”
À ń sọ̀rọ̀ elégédé, obìnrín ń bèrè ohun tí à ń sọ, a ní ọ̀rọ̀ ọkùnrin ni; bí a bá kó elégédé jọ, ta ni yó sè é?
À ń sọ̀rọ̀ obìnrin, a ní ká sọ́ bàrà ká lọ gbin bàrà sódò; ta ní máa báni pa á?
A rí i lójú, a mọ̀ ọ́ lẹ́nu; òṣòwò oṣẹ kì í pọ́n-wọ́-lá.
A ta bàbà, a fowóo bàbà ra baba.
A ta bàbà a fowóo bàbà ra bàbà.
Àbá alágẹmọ lòrìṣà ń gbà.
Àbá kì í di òtítọ́; ojo ni kì í jẹ́ ká dá a.
Àbá ní ń di òtítọ́; ojo ni kì í jẹ́ ká da.
Àbàtì àlàpà; a bà á tì, a bá a rẹ́.
A-bayé-jẹ́ kò ṣéé fìdí ọ̀ràn hàn.
Abẹ́rẹ́ ò ṣéé gúnyán.
Abẹ́rẹ́ tó wọnú òkun ò ṣéé wá.
Abiyamọ, kàgbo wàrà; ọjọ́ ń lọ.
Abiyamọ kì í rìn kó ṣánwọ́ ahá.
Abiyamọ́ purọ́ mọ́mọọ rẹ̀ jẹun.
Abiyamọ́ ṣọwọ́ kòtò lu ọmọọ rẹ̀.
Àbọṣẹ́ kì í ṣe iṣẹ́ òòjọ́; iṣẹ́ẹ baba ẹni ní ń gbani lọ́jọ́ gan-an.
Àbùkún layé gbà.
Adánilóró fagbára kọ́ni.
Adẹ́tẹ̀ ò gbọdọ̀ dúró de eléépín.
Adẹ́tẹ̀ẹ́ ní òún sẹ́ ọ̀ràn kan de àwọn ará ilé òun; ó ní bí òún bá lọ sídàálẹ̀, wọn ò jẹ́ fi kàn-ìn-kàn-ìn òun wẹ̀.
Adìẹ ìrànà ní ń ṣíwájú òkú.
Adìẹ ò lè ti ìwòyí sunkún eyín.
Adìẹ ò lórúnkún ẹjọ́.
Adìẹ́ rí aláásáà, ó pa ìyẹ́ mọ́.
Adìẹ odò ò ṣéé bọ ìpọ̀nrí.
Àdó gba ara ẹ̀ tẹ́lẹ̀, ká tó fi oògùn sí?
A-fàtẹ́lẹwọ́-fanná kì í dúró.
A-fasẹ́-gbèjò ń tan ara-a rẹ̀ jẹ.
Afẹ́fẹ́ ń da ológìì láàmú; oníyẹ̀fun rọra.
Àfẹ́ẹ̀rí kan ò ju ká rí igbó ńlá bọ́ sí lọ; ẹbọ kan ò ju ọ̀pọ̀ èèyàn lọ; “Òrìṣá gbé mi lé àtète” kan ò ju orí ẹṣin lọ.
A-fi-tiẹ̀-sílẹ̀-gbọ́-tẹni-ẹlẹ́ni, ọ̀gànjọ́ ni wọ́n ńsìnkú-u rẹ̀.
Àfòmọ́ ń ṣe ara-a rẹ̀, ó ní òún ń ṣe igi.
Àgádágodo ò finú han araa wọn.
Àgùntàn ò jí ní kùtùkùyù ṣe ẹnu bọbọ.
Àgbà òṣìkà ń gbin ìyà sílẹ̀ de ọmọọ rẹ̀.
Àgbà ṣoore má wo bẹ̀.
À-gbà-bọ́ ò di tẹni.
Àgbàdo kì í ṣe èèyàn;ta ní ń rí ọmọ lẹ́yìn eèsún?
Àgbàká labiyamọ ń gbàjá mọ́ ọmọọ rẹ̀.
Àgbàlagbàá ṣenú kẹrẹndẹn; èyí tó máa ṣe ń bẹ níkùn-un rẹ̀.
A-gbé-ọ̀ọ̀dẹ̀ bí òfé, a-mọ-ara-í-ré bí oódẹ;a dẹ́bọ fún òfé, òfé ò rú, agánrán gbẹ́bọ, ó rúbọ; àsẹ̀yìnwá àsẹ̀yìnbọ̀ òfé di ará Ọ̀yọ́, agánrán di ará oko; wọ́n rò pé òfé ò gbọ́n.
Àgbẹ̀jẹ ò korò nílé ńlá.
Àgbìgbò, rọra fò, ọdẹ́ ti dé sóko; àgbìgbò tí ò bá rọra fò á bọ́ sápò ọdẹ.
Àgbò dúdú kọjá odò ó di funfun.
Àgbókan là ń rọ́ Ifá adití.
Àgbọn kì í ṣe oúnjẹ ẹyẹ.
Ahún dùn;kò tóó jẹ fúnni.
Ahún ń re àjò, ó gbé ilée rẹ̀ dání.
Ahún wọnú orù, ó ku àtiyọ.
Àìgbọ́n ni yó pa Iṣikan; a ní ìyáa rẹ̀ẹ́ kú, ó ní nígbà tí òún gbọ́, ṣe ni òún ń dárò; bíyàá ẹní bá kú àárò là ń dá?
Àì-gbọ́n-léwe ni à-dàgbà-di-wèrè.
Àì-mọ̀-ọ́-gbé-kalẹ̀ leégún fi ń gba ọtí.
Àì-mọwọ́-ọ́-wẹ̀ ni àì-bágbà-jẹ; ọmọ tó mọwọ́ọ́ wẹ̀ á bágbà jẹ.
Àìpé, “Tìrẹ nìyí” ní ń bí ayé nínú.
Àì-roko, àì-rodò tí ń ṣápẹ́ fún eégún jó.
Àì-sọ̀rọ̀ ní ń mú ẹnu rùn.
Ajá èṣín ò mọdẹ.
Ajá là bá kí; èse ò pẹran fúnni jẹ.
Ajá tí ò létí ò ṣéé dẹ̀gbẹ́.
Ajá ti erée rẹ̀ẹ́ bá dánilójú là ń dẹ sí ehoro.
Ajá tó gbé iyọ̀, kí ni yó fi ṣe?
Ajá tó lè sáré là ń dẹ sí egbin.
Ajàkàṣù ò mọ̀ bí iyàn-án mú.
A-jí-má-bọ̀ọ́jú, tí ń fi ojú àná wòran.
Àjànàkú kúrò lẹ́ran à ń gọ dè.
Àjànàkú ò ṣéé rù.
Ìjàpá ní kò sí oun tó dà bí oun tí a mọ̀ ọ́ ṣe; ó ní bí òún bá ń rìn lóko ẹ̀pà, ọ̀kọ̀ọ̀kan a máa bọ́ sóun lẹ́nu.
Ìjàpá ní ọjọ́ tí òún ti jágbọ́n-ọn òo lọrùn ò ti wọ òun mọ́.
Ìjàpá ń yan lóko, aláìlóyeé ní ó jọ pẹ́pẹ́yẹ.
Àjẹ́gbà ni ti kọ̀ǹkọ̀.
Àjẹkù là ń mayo.
Àjẹkù làgbẹ̀ ń tà.
Àjẹsílẹ̀ẹ gbèsè tí ò jẹ́ kí ẹgbẹ̀fà tóó ná.
Àjímú kì í tí.
Àjò kì í dùn kódídẹ má rèWó.
Àjò kì í dùn kónílé má relé.
Àjòjìí lójú, ṣùgbọ́n kò fi ríran.
À-jókòó-àì-fẹ̀yìntì, bí ẹní nàró ni.
Àkámọ́ ẹkùn-ún níyọnu.
Àkísà aṣọ la fi ń ṣe òṣùká.
Àkó balẹ̀, ó fi gbogbo ara kígbe.
A-ká-ìgbá-tà-á náwó ikú.
Akọ̀pẹ Ìjàyè ò gbọ́ tiẹ̀, ó ní ogún kó Agboroode.
Aláàjàá gbé e sókè, o ní, “Kó ṣẹ!”; o mọ̀ bí ibi ló wí tàbí ire?
Alágbàfọ̀ kì í bá odò ṣọ̀tá.
Alákatam̀pòó ṣe bí ọ̀bọ ò gbọ́n; ọ̀bọ́ gbọ́n; tinú ọ̀bọ lọ̀bọ́ ń ṣe.
Alákìísà ní ń tọ́jú abẹ́rẹ́ tòun tòwú.
Aláǹtakùn, bí yóò bá ọ jà, a ta ká ọ lára.
Aláǹtakùnún takùn sí ìṣasùn, ṣíbí gbọludé.
Aláàárù kì í ru ẹṣin.
Aláṣedànù tí ń fajá ṣọdẹ ẹja.
Àlejò bí òkété là ń fi èkùrọ́ lọ̀.
Àlejò tó bèèrè ọ̀nà kò níí sọnù.
Àlùkò ò ní ohùn méjì; “Ó dilé” lagbe ń ké.
Àlùsì ẹsẹ̀ tí ń fa koríko wọ̀lú.
Amọ̀nà èṣí kì í ṣe amọ̀nà ọdún yìí.
Amọ̀rànbini Ọ̀yọ́, bí o bá gbé kete lérí, wọn a ní oko lò ń lọ tàbí odò.
Amùṣùà àgbẹ̀ tí ń gbin kókò.
Àpà èèyàn ò mọ̀ pé ohun tó pọ̀ ọ́ lè tán.
Àpàá fi ọwọ́ mẹ́wẹ̀ẹ̀wá bọ ẹnu; àpà, a-bìjẹun-wọ̀mù-wọ̀mù.
Apajájẹ ní ẹ̀rù adìẹ ń ba òun.
Àpàkòmọ̀rà, tí ń gẹṣin lórí àpáta.
A-pẹ́-ẹ́-jẹ kì í jẹ ìbàjẹ́.
Àpèmọ́ra là ń pe Tèmídire.
Àpọ́n dògí ó ṣàrò.
Ara ẹ̀ lara ẹ̀: ṣòkòtò ọlọ́pàá.
Ara kì í rọni ká ṣẹ́gi ta.
Ara kì í tu ẹni káká, kí ara ó roni koko, ká má leè jíkàkà dÍfá.
Ará ọ̀run ò ṣẹ́tí aṣọ.
Ààrẹ ń pè ọ́ ò  dÍfá; bÍfá bá fọọre tí Ààrẹ́ fọbi ńkọ́?
A-rìn-fàà-lójú-akẹ́gàn, a-yan-kàṣà-lojú-abúni, abúni ò lówó nílé ju ẹnuu rẹ̀ lọ.
Arìngbẹ̀rẹ̀ ni yó mùú oyè délé; asárétete ò róyè jẹ.
À-ró-kanlẹ̀ laṣọ ayaba; à-wà-kanlẹ̀ ni ti yàrà.
Arúgbó oǹdágbèsè, ó ní mélòó ni òun óò dúró san níbẹ̀?
A-sáré-lówó ń bẹ lọ́nà ogun; A-pọ̀ṣẹ̀ṣẹ̀ ń bẹ lọ́nà èrò; Bó-pẹ́-títí-n-ó-là ń bẹ lábà, ó ń jẹ ẹ̀sun iṣu.
À-sìnkú-àì-jogún, òṣì ní ń tani.
Dò̩dò̩yò̩ ní òun ó ti iná bọlé; wọ́n ní kó má ti iná bọlé; ó ní òun ó sáà ti iná bọlé; wọ́n ní bó bá tiná bọlé àwọn ó sọ ọ́ si; ó ní ìyẹn kẹ̀ ìkan.
A-sọ̀kò-sádìẹ-igba, òkò ní ń sọ tí ilẹ̀ẹ́ fi ń ṣú.
A-sọ-aré-dìjà ní ń jẹ̀bi ẹjọ́.
Àṣàyá kì í jẹ́ kí ọmọ ọ̀yà ó gbọ́n.
A-ṣe-kó-súni, ẹrúu Ségbá; ó fọ́ akèrègbè tán ó lọ sóde Ọ̀yọ́ lọ gba onísé wá; bẹ́ẹ̀ni ẹgbàá lowó onísé.
À-ṣe-sílẹ̀ làbọ̀wábá; ẹni tó ṣu sílẹ̀ á bọ̀ wá bá eṣinṣin.
À-ṣẹ̀ṣẹ̀-tọ́-ọtí-wò okùn-un bàǹtẹ́ já; bí a bá mu àmuyó ńkọ́?
Aṣiwèrè èèyàn lòjò ìgboro ń pa.
Aṣiwèrè èèyàn ní ń gbèjà ìlú-u rẹ̀.
Aṣòroójà bí ìjà ọjà; onítìjú ò níí sá; ẹni tí ń nà án ò níí dáwọ́ dúró.
A-ṣòwò-ọṣẹ kì í pa owó ńla.
A-ṣoore-jókòó-tì-í, bí aláìṣe ni.
Aṣọ funfun òun àbàwọ́n kì í rẹ́.
Aṣọ ìrókò ò ṣéé fi bora.
Aṣọ tá a bá rí lára igún, ti igún ni.
A-sọ́-ẹ̀yìnkùlé ba araa rẹ̀ nínú jẹ́; ohun tó wuni là ń ṣe nílé ẹni.
Àtàrí ìbá ṣe ìkòkò ká gbé e fún ọ̀tá yẹ̀wò; a ní ó ti fọ́ yányán.
Atẹ́gùn ò ṣéé gbé.
Àtẹ́lẹwọ́ ò ṣéé fi rúná.
Atipo ò mọ erèé; ó ní, “Bàbá, mo réwé funfun lóko.”
Àtònímòní ò tó àtànámàná.
A-tọrọ-ohun-gbogbo-lọ́wọ́-Ọlọ́run kì í kánjú.
A-wí-fúnni-kó-tó-dáni, àgbà òmùjà ni.
À-wí-ìgbọ́, àfọ̀-ọ̀-gbọ́ tí ń fi àjèjé ọwọ́ mumi.
Àwítẹ́lẹ̀ ní ń jẹ́ ọmọ́ gbẹ́nà; ọmọ kì í gbẹ́nà lásán.
Awo aláwo la kì í dá lẹ́ẹ̀mejì.
Àwòdì òkè tí ń wo ìkarahun kọ̀rọ̀, kí ni yó fìgbín ṣe?
Awọ erin ò ṣéé ṣe gángan.
Awọ ẹlẹ́dẹ̀ ò ṣéé ṣe gbẹ̀du.
Awọ ẹnu ò ṣéé ṣe ìlù.
Ààyá bọ́ sílẹ̀, ó bọ́ sílé.
Àáyá gbọ́n, Ògúngbẹ̀ sì gbọ́n; bí Ògúngbẹ̀ ti ń bẹ̀rẹ̀ ni àáyá ń tiro.
Àyàn ò gbẹdùn.
Àyangbẹ ẹjá dùn; ṣùgbọ́n kí la ó jẹ kẹ́já tó yan?
Ayé ń lọ, à ń tọ̀ ọ́.
Ayé ò ṣéé bá lérí; wọ́n lè ṣeni léṣe.
Ayé ò ṣéé finú hàn; bí o lọ́gbọ́n, fi síkùn araà rẹ.
Baba-ìsìnkú ò fọmọọ rẹ̀ sọfà; alábàáṣe ń fọmọọ rẹ̀ kówó.
Baálé àìlọ́wọ̀ ni àlejò àìlọ́wọ̀.
Baálẹ̀ àgbẹ̀ẹ́ ní òun ò ní nǹkan-án tà lọ́run, kí owó ọkà òún ṣáà ti pé.
“Báyìí là ń ṣe” níbìkan, èèwọ̀ ibòmínìn.
Bí a bá bá aṣiwèrè gbé, a ó gba odì ọlọgbọ́n; bí a bá bá ewé iyá ṣọ̀tẹ̀, a ó ṣẹ ẹlẹ́kọ.
Bí a bá bá ẹrán wí, ká bá ẹràn wí.
Bí a bá fi ọwọ́ ọ̀tún na ọmọ, à fi ọwọ́ òsì fà á mọ́ra.
Bí a bá jẹ̀wọ́ tán ẹ̀rín là ń rín; bí a bá yó tán orun ní ń kunni.
Bí a bá kìlọ̀ fólè, ká kìlọ̀ fóníṣu ẹ̀bá ọ̀nà.
Bí a bá ní mọ̀, ọ̀mọ̀ràn a mọ̀ ọ́.
Bí a bá ń sunkún, à máa ríran.
Bí a bá ránni níṣẹ́ ẹrú, à fi jẹ́ tọmọ.
Bí a bá rántí ọjọ́ kan ìbálé, ká rántí ọjọ́ kan ìkúnlẹ̀ abiyamọ, ká rántí kan abẹ́ tí ń tani lára.
Bí a bá rí èké, à ṣebí èèyàn rere ni; à sọ̀rọ̀ ságbọ̀n a jò.
Bí a bá rí òwúrọ̀, alẹ́ ńkọ́?
Bí a bá sọ̀rọ̀ tán, ẹrín là ń rín; bí a bá yó tán orun ní ń kunni.
Bí a bá ṣe ohun ńlá, à fi èpè gba ara ẹni là.
Bí a bá ta ará ilé ẹni lọ́pọ̀, a kì í rí i rà lọ́wọ̀n-ọ́n mọ́.
Bí a kò bá gbé ọ̀pọ̀lọ́ sọ sínú omi gbígbóná, ká tún gbé e sọ sí tútù, kì í mọ èyí tó sàn.
Bí a kò bá gbọ́n ju àparò oko ẹni lọ, a kì í pa á.
Bí a kò bá rádànán, à fòòbẹ̀ ṣẹbọ.
Bí a kò bá rígún a ò gbọdọ̀ ṣebọ; bí a ò bá rí àkàlà a ò gbọdọ̀ ṣorò.
Bí a kò bá torí iṣu jẹ epo, à torí epo jẹṣu.
Bí a kò bímọ rí, a kò ha rọ́mọ lẹ́yìn adìẹ?
Bí a kò ránni sọ́jà, ọjà kì í ránni sílé.
Bí a kò ṣe ọdẹ rí, a kò lè mọ ẹsẹ̀ẹ kò-lọ-ibẹ̀un.
Bí alẹ́ bá lẹ́, à fi ọmọ ayò fún ayò.
Bí alẹ́ bá lẹ́, bọnnọ-bọ́nnọ́ a rẹ̀wẹ̀sì.
Bí alẹ́ kò lẹ́, òòbẹ̀ kì í fò.
Bí apá ò ká àràbà, apá lè ká egbò ìdíi rẹ̀.
Bí àrùn búburú bá wọ̀lú, oògùn búburú la fi ń wò ó.
Bí eégún ó bàá wọlẹ̀, orò ni ń ṣe.
Bí eré bí eré, àlàbọrùn-ún dẹ̀wù.
Bí ẹlẹ́rẹ̀kẹ́ régérégé bá ro ẹjọ́ọ tirẹ̀ tán, kó rántí pé ẹlẹ́rẹ̀kẹ́ mẹ́kí á rí rò.
Bí igí bá wó lu igi, tòkè là ń kọ́ gbé.
Bí ikún bá jẹ, bí ikún bá mu, ikún a wo oòrùn alẹ́.
Bí ilẹ̀ẹ́ bá laná, ọ̀pọ̀lọ́ á fò gun igi.
Bí ilú bá dá sí méjì, tọba ọ̀rún là ń ṣe.
Bí iṣẹ́ kò pẹ́ ẹni, a kì í pẹ́ iṣẹ́.
Bí kò bá tíì rẹ ìjà, a kì í là á.
Bí kò bá tíì rẹ ìjà, a kì í là á.
Bí kò bá tíì rẹ ìjà, a kì í là á.
Bí nǹkan bá tán nílẹ̀, ọmọ ẹbọ a bọ́ síjó, àwọn tó wà níbẹ̀ a múra àti lọ.
Bí o bá já n ó so ọ́, kókó yó wà láàárín-in rẹ̀.
Bí o kò gbọ́ Ègùn, o kò gbọ́ wọ̀yọ̀-wọ̀yọ̀?
Bí o máa ṣe aya Olúgbọ́n ṣe aya Olúgbọ́n; bí o máa ṣe aya Arẹsà ṣe aya Arẹsà, kí o yéé pákọ̀kọ̀ lẹ́gbẹ̀ẹ́ ògiri; ẹni tí yó ṣe aya Olúfẹ̀ a kógbá wálé.
Bí obìnrin ò bá gbé ilé tó méjì, kì í mọ èyí tó sàn.
Bí ojú bá mọ́, olówò a gbówò; ọ̀rànwú a gbé kẹ́kẹ́; ajagun a gbé apata; àgbẹ̀ a jí tòun tòrúkọ́; ọmọ ọdẹ a jí tapó tọrán; ajíwẹṣẹ a bá odò omi lọ.
Bí ojú bá rí ọ̀rọ̀, a wò ó fín.
Bí ojú ọmọdé ò tó ìtàn, a bá àwígbọ́.
Bí olósùn-ún bá lọ osùn, araa rẹ̀ ní ń fi dánwò.
Bí òrìṣá bá mú ẹlẹ́yìn, kí abuké máa múra sílẹ̀.
Bí òwe bí òwe là ń lùlù ògìdìgbó; olọgbọ́n ní ń jó o; ọ̀mọ̀ràn ní ń sìí mọ̀ ọ́n.
Bí òwe bí òwe nIfá ń sọ̀rọ̀.
Bí ọ̀bùn ò mọ èrè, a mọ ojú owó.
Bí ọkùnrín réjò, tóbìrín pa á, à ní kéjò má ṣáà lọ.
Bí Ọlọ́run-ún bá ti fọ̀tá ẹni hanni, kò lè pani mọ́.
Bí ọlọgbọ́n bá ń fi wèrè se iṣu, ọ̀mọ̀ràn a máa fi gègé yàn án.
Bí ọmọ́ bá jágbọ́n-ọn kíké, ìyáa rẹ̀ a jágbọ́n-ọn rírẹ̀ ẹ́.
Bí ọmọ́ bá jágbọ́n-ọn kíkú, ìyá ẹ̀ a jágbọ́n-ọn sísín.
Bí ọmọ́ bá yó, a fikùn han baba.
Bí ọmọdé bá dúpẹ́ ore àná, a rí tòní gbà.
Bí ọmọdé bá ń bẹ́ igi, àgbàlagbà a máa wo ibi tí yóò wó sí.
Bí ọmọdé bá mọ ayò, ẹyọ la ó fi pa á.
Bí ọmọdé bá ṣubú a wo iwájú; bí àgbá bá ṣubú a wo ẹ̀yìn.
Bí ọmọdé ò bá rí oko baba ẹlòmíràn, a ní kò sí oko baba ẹni tó tó ti baba òun.
Bí ọmọdé kọ iyán àná, ìtàn la ó pa fún un.
Bí ọ̀rán bá pẹ́ nílẹ̀, gbígbọ́n ní ń gbọ́n.
Bí ọwọ́ ò bá ṣeé ṣán, à ká a lérí.
Bí sòbìyà yó bàá degbò, olúgambe là á wí fún.
Bí túlàsí bá di méjì, ọ̀kan là ń mú.
“Bùn mi níṣu kan” kì í ṣáájú “Ẹkú oko òo.”
Dà-á-sílẹ̀-ká-tun-pín, ogún ijọ́un, a ò pín in re.
Dídì ní ń mú abẹ mú.
Díẹ̀-díẹ̀ nimú ẹlẹ́dẹ̀ẹ́ fi ń wọgbà.
DÍfá-dÍfá ò fIfá ṣeré.
Dùgbẹ̀-dùgbẹ̀ kì í fi ẹyin rẹ̀ sílẹ̀.
Dúró o kíkà; bí o ò dúró kíkà, ìkà a ba tìrẹ jẹ́.
Ebi ń pa mí ọlọ́ṣẹ ń kiri; ìgbà tí n ò wẹnú n ó ṣe wẹ̀de?
Ebi ò pàJèṣà ó lóun ò jẹ̀kọ Ọ̀yọ́; ebí pa ọmọ Obòkun ó jẹ ori.
Ebi ò pÀmọ̀le ó ní òun ò jẹ àáyá; ebí pa Súlè ó jọ̀bọ.
Eégún Ẹ̀gbá, Ẹ̀gbá ní ń fọ̀.
Eégún tí yó gbeni là ń dáṣọ fún; òrìṣà tí yó gbeni là ń sìn; bi igí bá gbè mí mà kó obì mà bọ igi.
Eégún tí yó ṣe bíi Lébé, Lébé ni yó dà; èyí tí yó tàkìtì bí Olúfolé, òfurugbàdà ni yó ta á.
Ejòó rí ihò tó há ó kó wọ̀ ọ́; ìyáa rẹ̀ẹ́ lọ́wọ́ àti fà á yọ?
Elékuru kì í kiri lóko.
Èló là ń ra adìẹ òkókó, tí à ń gba ọmọọ rẹ̀ sìn?
Èmi-ò-níí-fẹ́-obìnrin-tẹ́nìkan-ńfẹ́, olúwarẹ̀ ò níí fẹ́ obìnrin ni.
Èmi-ò-níí-ṣu-imí-le-imí, olúwarẹ̀ ó rìn jìnnà ààtàn.
Èpè la fi ń wo èpè sàn.
Epo ló ṣeé jẹṣu; àkàsọ̀ ló ṣeé gun àká; obìnrín dùn-ún bá sùn ju ọkùnrin lọ.
Epo lojú ọbẹ̀.
Eré là ń fọmọ ayò ṣe.
Èrò kì í mọ ibùsọ̀ kọ́rùn ó wọ̀ ọ́.
Ète lẹ̀gbọ́n; ìmọ̀ràn làbúrò; bí-a-ó-ti-ṣe lẹ̀kẹta wọn.
Ètò lòfin kìn-ín-ní lóde ọ̀run.
Ewúrẹ́ ò ṣeé fiṣu ṣọ́.
Èyí tó yẹ ará iwájú, èrò ẹ̀yìn fiyè sílẹ̀.
Ẹ̀bẹ̀ là ń bẹ òṣìkà pé kó tún ìlúu rẹ̀ ṣe.
Ẹbọ díẹ̀, oògùn díẹ̀, ní ń gba aláìkú là.
Ẹbọ ẹnìkan là ń fi ẹnìkan rú.
Ẹ̀fẹ̀ẹ́ dẹ̀fẹ̀ iyán; a paláwẹ́ ẹ̀kọ baálé ilé ní ẹ̀ ń pèun bí?
Ẹ̀fẹ̀ẹ́ dẹ̀fẹ̀ iyán; ò báà gbémi lulẹ̀ n ó bá ọ jẹun.
Ẹgbẹ́ ẹni kì í wọ́n láyé ká wá a lọ sọ́run.
Ẹjọ́ a-fẹ́ni-lóbìnrin là ń wí; a kì í wíjọ́ a-fẹ́ni-lọ́mọ.
Ẹ̀ẹ̀kan lejò ń yánni.
Ẹlẹ́nuú tóó rí sá.
Ẹlẹ́dẹ̀ẹ́ ní ọjọ́ tí òún ti jágbọ́n-ọn hùn, ọjọ́ náà ni ọ̀rọ̀ ò ti nìun lára mọ́.
Ẹlẹ́jọ́ ṣa èyí tó wù ú wí.
Ẹni a óò gbé òkúu rẹ̀ sin, a kì í sọ pé ó ń rùn pani.
Ẹni a pé kó wáá wo kọ̀bì: ó ní kí nìyí kọ́bi-kọ̀bi?
Ẹni à ń wò kì í wòran.
Ẹni a wí fún ko gbọ́; ẹni a fọ̀ fún kó gbà; èyí tí ò gbọ́ yó filẹ̀ bora.
Ẹni àìgbọ́n pa ló pọ̀; ẹni ọgbọ́n pa ò tó nǹkan.
Ẹní bá ríkun nímú ọlọ́jà ní ń fọn ọ́n.
Ẹní bá tó ẹnií gbà là ń ké pè.
Ẹní du araa rẹ̀ lóyè Apènà: kó tó jẹ ẹran ọ̀fẹ́, ó dọ̀run.
Ẹní gbọ́n juni lọ ní ń tẹni nÍfá.
Ẹní léku méjì á pòfo.
Ẹní máa ké ìbòsí á pa baba rẹ̀ jẹ.
Ẹní rúbọ òrìṣà gbọ́dọ̀ rú ti èèyàn kí ẹbọọ́ tó gbà.
Ẹni tí a bá fi oríi rẹ̀ fọ́ àgbọn ò níí jẹ níbẹ̀.
Ẹni tí a bá ń bá nájà là ń wò, a kì í wo ariwo ọjà.
Ẹni tí a wífún kó gbọ́; ẹni tí kò gbọ́, taraa rẹ̀ ni yó dà.
Ẹni tí ẹ̀gún gún lẹ́sẹ̀ ní ń ṣe lákáǹláká tẹ̀lé alábẹ́rẹ́.
Ẹni tí kò gbọ́n lààwẹ̀ ń gbò.
Ẹni tí kò mọ iṣẹ́ẹ́ jẹ́ ní ń pààrà lẹ́ẹ̀mejì.
Ẹni tí kò mọ ọba ní ń fọba ṣeré.
Ẹni tí ó lè jà ni yóò kúnlẹ̀ kalẹ́.
Ẹni tí yó bọ Ògún, yó ra ọjàa tirẹ̀ lọ́tọ̀.
Ẹni tí yó fò yó bẹ̀rẹ̀.
Ẹni tí yó mu ẹ̀kọ fòrò, yó bàá ọmọ ẹlẹ́kọ ṣeré.
Ẹni tí yó mu ẹ̀kọ ọ̀fẹ́ yó bàá ọmọ ẹlẹ́kọ ṣeré.
Ẹni tí yó ṣòwò àlè, ẹníi rẹ̀ ní ń ká; ẹni tí yó ṣòwòo Ṣàngó, ààjàa rẹ̀ ní ń rà.
Ẹni tí yó yááni lówó, tí kò níí sinni, ohùn ẹnuu rẹ̀ la ti ń mọ̀.
Ẹni tó bá da omi síwájú á tẹ ilẹ̀ tútù.
Ẹni tó bá fi ojù àná wòkú, ẹbọra a bọ́ ọ láṣọ.
Ẹni tó bá máa jẹ ọ̀pọ̀lọ́ a jẹ èyí tó lẹ́yin.
Ẹni tó bá máa lu òṣùgbó a lu ńlá; kékeré ẹgbẹ̀fà, ńlá ẹgbẹ̀fà.
Ẹni tó bá máa mú ọ̀bọ a ṣe bí ọ̀bọ.
Ẹni tó bá mọ ìdí ọ̀ràn tẹ́lẹ̀ ní ń bu àbùjá èké.
Ẹni tó bá ní igbàá lò, bí igbàá bá já, kó dúró so ó.
Ẹni tó bá pẹ́ lórí imí, eṣinṣin kéṣinṣin yóò bá a níbẹ̀.
Ẹni tó bá rántí Efuji, kó má fi ore ṣe ẹṣin.
Ẹni tó bá rántí ọjọ́ ní ń ṣe ọmọ òkú pẹ̀lẹ́; ta ní jẹ́ ṣe ọmọ eégún lóore?
Ẹni tó bá sọ pé ẹsẹ̀ eégún ń hàn ní ń wá abẹ́rẹ́ lọ.
Ẹni tó bá yá ìwọ̀fà ẹgbàá, tòun tirẹ̀ ní ń lọ ata kúnná.
Ẹni tó dùbúlẹ̀ ṣe oògùn ìjàkadì tán.
Ẹni tó fi irun dúdú ṣeré, yó fi funfun sin ẹniẹlẹ́ni.
Ẹni tó fi owóo rẹ̀ ra ẹṣin, kò níí jẹ́ kó ṣe àrìnjẹ́.
Ẹni tó gbajúmọ̀ tí kò mọ èèyàn-án kí, òun òbúrẹ́wà ẹgbẹ́ra.
Ẹni tó máa tẹ́ òkú ọ̀pọ̀lọ́, yóò ní ilé ògbóni tirẹ̀ lọ́tọ̀.
Ẹni tó máa yáni lẹ́wù, ti ọrùn-un rẹ̀ là ń wò.
Ẹni tó mi kùkùté, araa rẹ̀ ní ń mì.
Ẹni tó mọ ẹtu ní ń kì í ní “òbèjé, ẹlẹ́sẹ̀ ọwọ̀.”
Ẹni tó ń ṣápẹ́ fún wèrè jó, òun àti wèrè ọ̀kan-ùn.
Ẹni tó pa kẹ́tẹ́kẹ́tẹ́ yó ru káyá ẹrù.
Ẹni tó ránṣẹ́ sí oròó bẹ̀wẹ̀ fún àìsùn.
Ẹni tó re Ìbàdàn tí kò dé ilé Olúyọ̀lé, oko igi ló lọ.
Ẹni tó rúbọ tí kò gba èèwọ̀, bí ẹni tó fi owó ẹbọ ṣòfò ni.
Ẹni tó sọ ẹlẹ́dẹ̀ lékùrọ́, oúnjẹ ló fún un.
Ẹni tó torí òtútù fi ọmọrí odó yáná ò gbọdọ̀ retí a-ti-jẹyán.
Ẹnu àìmẹ́nu, ètè àìmétè, ní ń mú ọ̀ràn bá ẹ̀rẹ̀kẹ́.
Ẹnu ehoro ò gba ìjánu.
Ẹ̀rẹ̀kẹ́ ni ilé ẹ̀rín.
Ẹ̀rù bíbà ní ń múni pe àjẹ́ ní ará ire.
Ẹrùu hòo kì í wọni lọ́rùn.
Ẹ̀sín alátọ̀sí ò sí lọ́wọ́ òkóbó.
Ẹyẹ igbó kì í mọ fífò ọ̀dàn.
Ẹyẹ ń wá àtifò, wọ́ ń sọ òkò sí i.
Fi ìjà fún Ọlọ́run jà, fọwọ́ lérán.
Fimí-pamọ́-kí-n-pa-ọ́ làrùn-ún jẹ́.
“Gba ọmọ fún mi kí n rèdí”; bí ìdí ò bá ṣeé rè ká gbọ́mọ fọ́lọ́mọ.
Gbogbo ẹranko ìgbẹ́ pé, wọn ní àwọn ó fi ìkokò ṣe aṣípa; nígbà tó gbọ́ inú ẹ̀ é̩ dùn; ṣùgbọ́n nígbà tó ṣe ó bú sẹ́kún; wọ́n ní kí ló dé? Ó ní bóyá wọ́n lè tún ọ̀ràn náà rò kí wọ́n ní kì í ṣe bẹ́ẹ̀ mọ́.
Ìbéèrè kì í jẹ́ kí ẹni ó ṣìnà; ẹni tí kò lè béèrè ní ń pọ́n ara ẹ̀ lójú.
Ibi tí a bá ń gbé la ti ń gbàwìn; à-rà-àì-san ni ò sunwọ̀n.
Ibi tí a gbé epo sí a kì í sọ òkò síbẹ̀.
Ibi tí a ti gùn, ibẹ̀ la ti ń rọ̀.
Ibi tí a ti ń jẹun bí ikun bí ikun, a kì í sọ̀rọ̀ bíi kẹ̀lẹ̀bẹ̀ bíi kẹ̀lẹ̀bẹ̀ níbẹ̀.
Ibi tí à ń gbé là ń ṣe; bí a bá dé ìlú adẹ́tẹ̀ à di ìkúùkù.
Ibi tí o máa sùn lo tẹ́ ọmọ sí.
Ibi tí òjòó ti ń pa igún bọ̀ jìnnà; ta ní rán igún níṣẹ́?
Ibi tí òjòó bá ọjọ́ ní ń pa á sí.
Ibi tí oníyọ̀nmọ̀ntìí ṣubú sí, ibẹ̀ ló ti tà á tán.
Ibi tí oyín gbé ń hó, tí àdó ń hó, ìfun ò dákẹ́ lásán.
Ìdí òwò ni òwòó gbé tà.
Igún ṣoore ó pá lórí, àkàlà ṣoore ó yọ gẹ̀gẹ̀; nítorí ọjọ́ mìíràn kẹni ó má ṣe oore bẹ́ẹ̀ mọ́.
Ìgbà ara là ń búra.
Igbá là ń pa, a kì í pa àwo.
Ìgbà òjò ń lọ, ìgbà ẹ̀rùn ń lọ, a ní ká dí isà eku kó le; ìgbà wo la óò tó wá peku náà?
Ìgbà tí a bá dóko làárọ̀ ẹni.
Ìgbà tí a bá rẹni lòwúrọ̀ ẹni.
Igbá tó gbédè là ń pè lóṣùwọ̀n.
Ìgbín ìbá má mọ̀ ọ́n jẹ̀ ìbá ti kú síjù.
Ìgbín ìbá má mọ̀ ọ́n jẹ̀ kò tó okòó.
Ìgbín kì í pilẹ̀ aró, àfè ìmòjò kì í pilẹ̀ àràn.
Igbó lẹranko ń gbé.
Ìgbọ̀nwọ́ ti kékeré yọké.
Ìjà ní ń pa onítìjú; ogun ní ń pa alágbára.
Ijó ní ń bọ́ṣọ, ìjà ní ń bọ́ ẹ̀wù.
Ikúdú pa ẹṣin à ń yọ̀; ó ń bọ̀ wá pa ọmọ èèyàn.
Ilé ajá là ń wá ìwo lọ?
Ilé olóuńjẹ là ń dẹ̀bìtì àyà sí.
Ilẹ̀ nìjòkò ń jókòó de ìdí.
Ìlẹ̀kẹ̀ àmúyọ, a kì í sin kádìí tán.
Ìloro là ń wọ̀ ká tó wọlé.
Ìlọọ́ yá, oníbodè Atàdí; wọ́n kó o nílé, wọ́n gbà á lóbìnrin, ọ̀pẹ̀lẹ̀ tó ní òun ó fi wádìí ọ̀ràn, ajá gbé e, ọmọ ẹ̀ tó lé ajá láti gba ọ̀pẹ̀lẹ̀, ó yí sí kàǹga; oníbodè Atàdí wá dáhùn ó ní, “Ìlọ-ọ́ yá.”
Iná èsìsì kì í jóni lẹ́ẹ̀mejì.
Iná kúkú ni yó ba ọbẹ̀ ará oko jẹ́.
Iná tó ń lérí omi á kù sọnù.
Ìpàṣán tí a fi na ìyálé ń bẹ láàjà fún ìyàwó.
Ìròrẹ́ ò leè jà ó múlé ti agbọ́n.
Isó inú ẹ̀kú, à-mú-mọ́ra.
Ìṣeǹṣe ewúrẹ́, kágùntàn fiyè síi.
Iṣú ta iṣu ò ta, ọ̀kọ̀ọ̀kan là ń wúṣu lébè.
Ìtórò tó so lóko tí kò fẹ̀yìntì, afẹ́fẹ́ oko ní ń tú u.
Ìwòo ọlọgbọ́n ò jọ ti aṣiwèrè.
Ìyàwó mi ò sunwọ̀; nítorí ọmọ ni mo ṣe fẹ́ ẹ; ẹni mélòó la ó wìí fún tán?
Ìyàwó sọ ọ̀rọ̀ kan tán: ó ní ìyálé òun a-bẹnu-funfun-bí-ègbodò.
Ìyàwó ṣe ọ̀ràn kan tán; ọkọ ẹ̀ ẹ́ ṣe ọ̀ràn-an n kò-jẹ-mọ́.
“Já ilé ẹ̀ kí ń bá ẹ kọ́ ọ”; ìtẹ́ èèkàn kan ní ń fúnni.
Jùrù-fẹ̀fẹ̀ jùrù-fẹ̀fẹ̀, ewúrẹ́ wọ ilé àpọn jùrù-fẹ̀fẹ̀; kí làpọ́n rí jẹ tí yó kù sílẹ̀ féwúrẹ́?
Kàkà kí ọmọdé pàgbà láyò, àgbà a fi ọgbọ́n àgbà gbé e.
Kì í jẹ́ kí etí ẹni di kì í jẹ kí inú ẹni dùn.
Kì í ṣe gbogbo ẹni tí ń ṣe “Ẹni Ọlọ́rún bùn ó bùn mi” là ń fún ní nǹkan.
Kí ni à ń wọ̀ nínúu ṣòkòtò mẹ́ta ọ̀ọ́dúnrún?
Kí ni fìlà yó ṣe lórí ògógó? Ata ni yó ṣi.
What is the cloth-selling woman have to sell that she carries a whip in her hand?
Kékeré egbò ní n gba ewé iyá; àgbà egbò ní ń gba ẹ̀gbẹ̀sì; tilé-wà-tọ̀nà-wá egbò ní ń gba ìgàn aṣọ.
Kíkọ́ ni mímọ̀, òwe ìjàpá.
Kéré-kéré leku ń jawọ; díẹ̀-díẹ̀ leèrà ń bọ́ ìyẹ́.
Kò sí alámàlà tí ń sọ pé tòun ò yi; aládàlú nìkan ló sòótọ́.
Kò sí aláásáà tí ń ta ìgbokú; gbogbo wọn ní ń ta oyin.
Kò sí ẹni tí kò mọ ọgbọ́n-ọn ká fẹran sẹ́nu ká wá a tì.
Kókó ló kọ́kọ́ dé orí, tàbí orí ló kọ́kọ́ dé kókó?
Kóǹkólóyo: èyí tó ní tèmi.
Kóró-kóró là ń dá Ifá adití.
Kùbẹ̀rẹ̀, ká roko ìpére. Ó ní èyí tí òún lọ òun òì bọ̀.
Lójú òpè, bíi kọ́lọgbọ́n dàbí ọ̀lẹ.
“Máa jẹ́ ǹ ṣó” lọ̀yà fi ń ju ẹmọ́ lọ.
“Màá kó ẹrú, màá kó ẹrù” là ń bá lọ sógun; ọ̀nà lẹnìkẹta ń báni.
Màjèṣín dóbò àkọ́kọ́, ó sáré yọ okó síta, ó ní Olúwaá ṣeun.
Mójú-kúrò nilé ayé gbà; gbogbo ọ̀rọ̀ kọ́ ló ṣéé bínú sí.
Ní ìlú tí a ò ti fẹ́ ẹyẹlé, adìẹ yóò ṣọ̀wọ́n níbẹ̀.
Ní ìlú tí a ò ti fẹ́ ẹyẹlé, tí a ò fẹ́ adìẹ, irú ẹyẹ wo ní yóò jí wọn lójù orun?
Ní inú Ifá ni Fá-túmọ̀-ọ́ wà.
“Níbo ló gbé wà?” nìyájú ẹkùn.
Nígbà tí ọwọ́ ò tí ì gbọ́n lojú ń ṣepin.
Nítorí adití lòjò fi ń ṣú; nítorí afọ́jú ló ṣe ń kù.
Nítorí èèyàn la ṣe ń ní ọwọ́ ọ̀tún; òsì là bá lò.
Nítoríi ká lè ríbi gbé e la ṣe ń ṣe ọyàn sódó.
Ó di kan-nu-rin kan-nu-rin, agogo Ògúntólú.
O fẹ́ joyè o ní o ò níí jà.
O fi awọ ẹkùn ṣẹbọ àìkú; ẹkùn ìbá má kùú ìwọ ìbá rawọ ẹ̀ ṣoògùn?
O jó nÍfọ́n Ifọ́n tú, o jó lÉjìgbò Èjìgbó fàya bí aṣọ, o wá dé Ìlá Ọ̀ràngún ò ń kàndí; gbogbo ìlú òrìṣà ni wọ́n ní kí o máa bàjẹ́ kiri?
O kò bá ìṣín máwo, o ò bá ìrókò mulẹ̀; abẹ́rẹ́ ẹ ẹ́ bọ́ sómi o ní o ó yọ ọ́.
O kò bá òkun máwo, o ò bá ọ̀sà mulẹ̀; abẹ́rẹ́ ẹ ẹ́ bọ́ sódò o ní o ó yọ ọ́.
O kò bá Ọya máwo, o ò bá Ògún mulẹ̀; abẹ́rẹ́ ẹ ẹ́ bọ́ sódò o ní o ó yọ ọ́.
O kò lu òmìrán lóru, ò ń lù ú lọ́sàn-án.
O kò wọ bàtà nínù ẹ̀gún ò ń sáré; o lágbára màlúù?
O kò ì mú ẹrú, o ní Àdó ni ò ó tà á fún.
O ló o fẹ́ jọba o ní o ò nìí ṣÒgbóni, o ò níí pẹ́ lóyè.
Ò ń bẹ oníṣègùn, o ò bẹ asínwín; bí oníṣègùn-ún ṣe tí asínwín ò gbà ń kọ́?
“Ó ń bọ̀, ó ń bọ̀!” la fi ń dẹ́rù ba ọmọdé; bó bá dé tán ẹ̀rù a tán.
O ní kí ará ọ̀run ṣe oore fún ọ; bẹ́ẹ̀ni o rí ẹni tí eégún ńlé, tó fá lọ́bẹ̀ lá.
Ó ń ti ilé bọ̀ kò ra ẹ̀gbẹ; ó dé oko tán ó ní ẹ̀gbẹ ni oníkú ẹ̀kọ.
O rí etí adẹ́tẹ̀ o fi san okòó; kò nípọn tó ni, tàbí kò rẹ̀ dẹ̀dẹ̀ tọ́?
O rí ẹsẹ̀ẹ wèrè o ò bù ú ṣoògùn; níbo lo ti máa rí tọlọgbọ́n?
O rojọ́ láàárọ̀ o ò jàre, ó dalẹ́ o ní kọ́ba dúró gbọ́ tẹnu ẹ; ohun tó o wí láàárọ̀ náà kọ́ lo máa wí lálẹ́?
O sá fún ikú, o bọ́ sí àkọ̀ idà.
“Ó ṣe mí rí”; ògbó adìẹẹ́ rí àwòdì sá.
Ó ti ojú orun wá ó ń fọ ẹnà; ó ní “ẹ jẹ́ ká máa ji ní mẹ́mu-mẹ́mu.”
O wà láyé, mo wà láàyè, ò ń bi mí bí ọ̀rún ṣe rí.
Ó yẹ kí eégún mọ ẹni tó mú àgbò so.
Obìnrin ò gbé ibi tó máa rọ̀ ọ́ lọ́rùn.
Òbò ò ṣé ṣe àlejò.
Odídẹrẹ́ dawo, ìkó ìdí ẹ̀ẹ́ dọ̀gbẹ̀rì.
Odó iyán ò jẹ́ gún ẹ̀lú; odó ẹ̀lú ò jẹ́ gúnyán; àtẹ táa fi ń pàtẹ ìlẹ̀kẹ̀, a ò jẹ́ fi pàtẹ ọ̀rúnlá.
Òdú kì í ṣe àìmọ̀ olóko.
Ogún kì í pọ̀ ká pín fún aládùúgbò.
Ogún ń bókòó? Òwe aṣiwèrè.
Ohùn àgbà: bí kò ta ìgún, a ta èbù.
Ohun tí a bá pàdé ò jọ ohun tí a rí tẹ́lẹ̀.
Ohun tí a ni la fi ń kẹ́ ọmọ ẹni.
Ohun tí a ò rí rí lèèwọ̀ ojú.
Ohun tí a ṣe nílé àna ẹni, “Ojú ń tì mí” kúrò níbẹ̀.
Ohun tí kò jẹ́ káṣọ pé méjì ni ò jẹ́ kó dú.
Ohun tí kò jẹ́ kí oko pọ̀ ni ò jẹ́ kó mọ́.
Ohun tó fọ́ni lójú ló ń júwe ọ̀nà fúnni.
Ohun tó jọ oun la fi ń wé ohun; èpo ẹ̀pà ló jọ ìtẹ́ ẹ̀lírí.
Ohun tó ní òun óò bẹ́ni lórí, bó bá ṣíni ní fìlà, ká dúpẹ́.
Ohun tó ní òun óò ṣeni lẹ́rú, tó wá ṣeni níwọ̀fà, ká gbà á.
Ohun-a-lè-ṣe, tó forí sọ àpò òwú; wọ́n ní ṣe bó rí yangí nílẹ̀, ó ní “Ohun a bá lè ṣe là ń lérí sí.”
Òjò ò ì dá a ní kò tó tàná.
Òjòwú ò já gèlè; kooro ló lè já.
Òjòwú ò lẹ́ran láyà.
Ojú àwo làwó fi ń gba ọbẹ̀.
Ojú kan làdá ń ní.
Ojú kì í pọ́nni ká fi pọ́nlẹ̀.
Ojú kì í pọ́nni ká mu ìṣápá; òùngbẹ kì í gbẹni ká mu ẹ̀jẹ̀.
Ojú kì í ti àgbà lóru; jagun a lóṣòó góńgó.
Ojú kì í ti eégún kó má mọ̀nà ìgbàlẹ̀.
Ojú la fi ḿmọ àísí epo; ẹnu la fi ń mọ àìsíyọ̀; ọbẹ̀ tí ò bá lépo nínú òkèèrè la ti ḿmọ̀ ọ́.
Ojú tó rọ̀ nirorẹ́ ń sọ.
“Òkè ìhín ò jẹ́ ká rí tọ̀ún” ò ṣéé pa lówe nílé àna ẹni.
Okó ilé kì í jọ obìnrin lójú, àfi bó bá dó tìta.
Oko kì í jẹ́ ti baba àti tọmọ kó má nìí àlà.
Oko mímọ́ ṣeé ro; ọ̀nà mímọ́ dùn-ún tọ̀; gbogbo ìyàwó dùn-ún gbàbálé; aṣọ ìgbàá ṣeé yọ.
Okotoroboó tùyẹ́ sílẹ̀ ọmọ titún ń gbe jó; ó ní ó rọ òun lọ́rùn lòún tu ú?
Okotoroboó yé ẹyin sílẹ̀, àdàbà ń garùn wo ẹyin ẹlẹ́yin.
Òkú ẹran kì í ti ajá lójú.
Olè tó gbé fèrè ọba ò róhun gbé.
Olé tó jí kàkàkí, níbo ni yó ti fọn ọ́n?
Olóògùn ní ńṣe bí a-láigbọ́-mọ̀ràn; bí ogun ó bàá wọ̀lú ọlọgbọ́n là ńfọ̀rọ̀ lọ̀.
Olóhun-ún dolè; “Gbà bù jẹ́” dolóhun.
Olóhun kì í rí ohun ẹ̀ kó pè é lórò.
Olórìṣà tó da kiriyó: ọjọ́ tó gbọ́ dùrù orí ijó lẹsẹ̀ẹ́ kán sí.
Olòṣì ọmọ ní ń fọwọ́ òṣì júwe ilée babaa ẹ̀.
Olóúnjẹẹ́ tóó bá kú.
Olówe laláṣẹ̀ ọ̀rọ̀.
Olówó á wá; aláwìn á wá; ìlú tí à ń gbé la gbé ń gbàwìn; à-rà-àì-san ni ò súnwọ̀n.
Olówó pèlù o ò jó; ọjọ́ wo lo máa rówó pe tìẹ?
Òmùgọ̀ èèyàn ní ń bóbìnrin mulẹ̀: ọjọ́ tóbìnrín bá mawo lawó bàjẹ́.
Òmùgọ̀ ní ń gbé ígunnu; ọlọgbọ́n ní ń gbowó.
Onígi ní ń figi ẹ̀ dọ́pọ̀.
Onígbá ní ń pe igbá ẹ̀ ní àíkàrágbá káyé tó fi kólẹ̀.
Onígbèsè tí ń pa àpatà ẹyẹ́lé.
Onígẹ̀gẹ́ fìlẹ̀kẹ̀ dọ́pọ̀; adámú fi sàárà san ẹgbẹ̀ta.
Oníṣègùn tó sọ pé díẹ̀ ò tó òun, òfo ni yó fọwọ́ mú.
Ooré pẹ́, aṣiwèrèé gbàgbé.
Orí ọ̀kẹ́rẹ́ popo láwo; bí a wí fọ́mọ ẹni a gbọ́ràn.
Orí tí yó jẹ igún kì í gbọ́; bí wọ́n fun ládìẹ kò níí gbà.
Orí tó kọ ẹrù, owó ní ńnáni.
Orin tí ò ṣoroó dá kì í ṣòroó gbè; bí ó bá ní “héééé,” à ní “háááá.”
Orín yí, ìlùú yí padà.
Òrìṣà tó ní tÒgún kì í ṣe ọ̀nà ò ní rí nńkan jẹ lásìkò tó fẹ́.
Oòrùn kì í jẹ iṣu àgbà kó má mọbẹ̀.
Oòrùn kì í là kínú bí olóko.
Òṣùpá lé a ní kò gún; ẹni tọ́wọ́ ẹ̀ ẹ́ bá to kó tún un ṣe.
Òtòṣì ò gbọ́ tìṣẹ́ ẹ̀ ó ní ogún kó àparò; ọdẹ́ rorò.
Owó kì í lóye kọ́mọ kú sẹ́rú.
Owó kì í yéye kọ́mọ ó kú.
Owó la fi ń fíná owó; bí ẹgbẹ̀rún bá so lókè, igbió la fi ń ká a.
Owó la fi ń lògbà; ọgbọ́n la fi ń gbélé ayé.
Owó ní ń pa ọjà ọ̀mọ̀ràn.
Owó tọ́mọdé bá kọ́kọ́ ní, àkàrà ní ń fií rà.
Òwú kì í là kínú bí olóko.
Owú pani ju kùmọ̀.
Òyìnbó Òkè Eléérú, ó ṣubú sóde Alọ́ba; kùmọ̀ ni yó gbe dìde.
Ọ̀bẹ ń wólé ara ẹ̀ ó ní òún ń ba àkọ̀ jẹ́.
Ọbẹ̀ tí baálé kì í jẹ, ìyáálé ilé kì í sè é.
Ọ̀dẹ̀ ọmọ ń fi ìdò ṣeré.
Ọ̀dẹ̀dẹ̀ ò gba òró, àfi abẹ́ ọdán.
Ọ̀fàfà fohùn ṣakin.
Ọgbọ́n a-dákọ-kéré ò tó ti a-yọwó-má-rà.
Ọgbọ́n dùn-ún gbọ́n; ìmọ́ dùn-ún mọ̀.
Ọgbọ́n ju agbára.
Ọgbọ́n kì í tán.
Ọgbọn la fi ń gbé ayé.
Ọgbọ́n lajá fi ń pa ìkokò bọ Ifá.
Ọgbọ́n ní ń ṣẹgun; ìmọ̀ràn ní ń ṣẹ́ ẹ̀tẹ̀.
Ọgbọ́n ọlọgbọ́n la fi ń ṣọgbọ́n, ìmọ̀ràn ẹnìkan ò tọ́ bọ̀rọ̀.
Ọgbọ́n tí ahún gbọ́n, ẹ̀yìn ni yó máa tọ ti ìgbín.
Ọgbọ́n tí ọ̀pọ̀lọ́ fi pa ẹfọ̀n ló fi ń jẹ ẹ́.
Ọgbọọgbọ́n làgbàlagbàá fi ń sá fún ẹran ńlá.
Ọjọ́ eré là ń jiyàn ohun.
Ọjọ́ tíìlùú bá ń lu onílù, iṣẹ́ mìíràn-án yá.
Ọjọ́ tí olówó ń ṣẹbọ ni à-wà-jẹ-wà-mu ìwọ̀fà.
Ọ̀kẹ́rẹ́ ń sunkún agbádá; èyí tí àjàòó dá léṣìí kí ló fi ṣe? Ṣebí igi ló fi n gùn.
Ọkọ́ ọlọ́kọ́ la fi ń gbọ́n èkìtì.
Ọ̀kọ̀ọ̀kan là ń yọ ẹsẹ̀ lábàtà.
Ọ̀kọ̀ọ̀kan là ń yọ ẹsẹ̀ lẹ́kù.
Ọkùnrin jẹ́jẹ́ a-bìwà-kunkun.
Ọlọ ò lọ ló dé Ìbarà? Ìbarà a máa ṣe ilé ọlọ?
Ọlọ́gbọ́n jẹni bí ẹmùrẹ́n; aṣiwèré jẹni bí ìgbọ̀ngbọ̀n.
Ọlọgbọ́n ló lè mọ àdììtú èdè.
Ọlọgbọ́n ń dẹ ihò, ọ̀mọ̀ràn-án dúró tì í; ọlọgbọ́n ní “Háà, ó jáde!”Ọ̀mọ̀rán ní “Háà, mo kì í!”Ọlọgbọ́n ní “Kí lo kì?” Ọ̀mọ̀rán ní “Kí nìwọ náà-á ló jáde?”
Ọlọgbọ́n ni yó jogún ògo; aṣiwèrè ni yó ru ìtìjú wálé.
Ọlọgbọ́n ọmọ ní ń mú inúu bàbá ẹ̀ dùn; aṣiwèrè ọmọ ní ń ba inú ìyá ẹ̀ jẹ́.
Ọlọ́jà kì í wí pé kọ́jà ó tú.
Ọlọ́tí kì í mọ ọmọ ẹ̀ lólè
Ọlọ́tọ̀ọ́ ní tòun ọ̀tọ̀; ìyá ẹ̀ẹ́ kú nílé, o gbé e lọ sin sóko.
Ọmọ atiro tó ra bàtà fún bàbá ẹ̀, ọ̀rọ̀ ló fẹ́ gbọ́.
Ọmọ ẹní dàra, bíi ká fi ṣaya kọ́.
Ọmọ ẹni ẹlẹni ò jọ ọmọ ẹni; ọmọ eni ìbá jiyán, ọmọ ẹni ẹlẹ́ni a jẹ̀kọ.
Ọmọ ẹni kì í gbọnsẹ̀ ká fi eèsún nù ú nídìí.
Ọmọ iná là ń rán síná.
“Ọmọọ̀ mi ò yó” la mọ̀; “ọmọọ̀ mí yó, ṣùgbọ́n kò rí sáárá fẹ́,” a ò mọ ìyẹn.
Ọmọ tí ò ní baba kì í jìjà ẹ̀bi.
Ọmọdé kékeré ò mọ ogun, ó ní kógun ó wá, ó ní bógún bá dé òun a kó síyàrá ìyá òun.
Ọmọdé kì í mọ àkókò tí kúrò-kúròó fi ń kúrò.
Ọmọde kì í mọ ìtàn, kó mọ à-gbọ́-wí, kó mọ ọjọ́ tí a ṣe ẹ̀dá òun.
Ọmọdé kì í mọ orií jẹ kó má rá a lẹ́nu.
Ọmọdé kì í ní ina níle kí tòde má jòó o.
Ọmọdé mọ sáárá, ṣùgbọ́n kò mọ àlọ̀yí.
Ọmọdé ní wọ́n ńjẹ igún, bàbá ẹ̀ẹ́ ní wọn kì í jẹ ẹ́; ó ní ẹnìkán jẹ ẹ́ rí lójú òun; bàbá ẹ̀ẹ́ ní ta ni? Ó ní ẹni náà ò sí.
Ọmọdé ò mẹ̀fọ́, ó ń pè é légbògi.
Ọmọdé ò mọ oògùn, ó ń pè é lẹ́fọ̀o?; kò mọ̀ pé ikú tó pa baba òun ni.
Ọmọdé ò moògùn ó ń pè é lẹ́gùn-ún.
Ọmọdé yìí, máa wò mí lójú, ẹni (tí) a bá lọ sóde là ń wò lójú.
Ọ̀mọ̀ràn ní ń mọ oyún ìgbín.
Ọ̀pá gbóńgbó ní n ṣíwájú agbọ́ọni.
Ọpẹ́ ló yẹ ẹrú.
Ọ̀pẹ̀lẹ̀ èèyàn, bí a ò bá gbé e lulẹ̀, kò níí lè fọhùn ire.
Ọ̀pọ̀lọ́ ní kéjò máa kálọ; ìjà òún di ojú ọ̀nà.
Ọ̀pọ̀lọ́ ní òún lè sín ìlẹ̀kẹ̀; ta ní jẹ́ fi ìlẹ̀kẹ̀ ọ̀pọ̀lọ́ sídìí ọmọọ ẹ̀?
Ọ̀pọ̀lọ̀ ń yan káńdú-kàǹdù-káńdú lóju ẹlẹ́gùúsí; ẹlẹ́gùúsí ò gbọdọ̀ yí i lata.
Ọ̀pọ̀lọ́ ò mọ̀nà odò, ó dà á sí àwàdà.
Ọ̀pọ̀lọpọ̀ òjò ní ń lé eégún wọlé kẹri-kẹri.
Ọ̀ràn kan la fi ń ṣòfin ọ̀kan.
Ọ̀ràn ọlọ́ràn la fi ń kọ́gbọ́n.
Ọ̀ràn tí ò sunwọ̀n, konko ǹ ṣojú.
Ọ̀rọ̀ kì í gbórín ká fi ọ̀bẹ bù ú, ẹnu la fi ń wí i.
Ọ̀rọ̀ la fi ń jẹ omitooro ọ̀rọ̀.
Ọ̀rọ̀ọ́ ni òun ò nílé; ibi tí wọ́n bá rí ni wọ́n ti ń sọ òun.
Ọ̀rọ̀ rere ní ń yọ obì lápò; ọ̀rọ̀ búburú ní ń yọ ọfà lápó.
Ọ̀rọ̀ tí ọlọgbọ́n bá sọ, ẹnu aṣiwèrè la ti ń gbọ́ ọ.
Ọ̀rọ̀ tó dojú rú di ti ọlọ́rọ̀, ayé á dẹ̀yìn.
Ọsán gbé ojú ọrun le kókó; bó bá wọ odò, a di ọ̀-rọ̀-pọ̀jọ̀-pọ̀jọ̀.
Ọ̀sán ọ̀run ò pọ́n; ẹni tó bá yá kó máa bá tiẹ̀ lọ.
Ọwọ́ aṣiwèrè ni a gbé ń bá apá yíya.
Ọ̀wọ̀ọ kókó la fi ń wọ igi; ọ̀wọ̀ òrìṣà la fi ń wọ àfín.
Rà á ire, gà á ire; ìpéǹpéjú ni àlàa fìlà.
Ràdà-ràdà-á mọ ibi tí ó ńrè.
Rírí tí a rí igún la fi ń ta igún lọ́fà.
“Sìn mí ká relé àna,” ó wẹ̀wù ẹtù.
Sọ̀rọ̀ kí ọlọ́rọ̀ gbọ́, àbùkù ní ń fi kanni.
Ṣàǹgó kì í jà kó mú ilé aró.
Ṣàngó ní òun ní ń kó ọkùnrin suuru bá jà; Èṣù ní bíi tòun? Ṣàngó ní kí tÈṣù kúrò.
“Ṣe mí níṣu” ní ń ṣíwájú “ẹ kúuṣẹ́” bí?
Ṣẹ̀kẹ̀rẹ̀ ò ṣéé fọ̀pá na.
Ṣẹ́kẹ́ṣẹkẹ̀ dára, ṣùgbọ́n alágbẹ̀dẹ ò rọ ọ́ fún ọmọ ẹ̀.
Sútà ò nílé; ìkóríta lÈṣù ń gbé.
Ta lèèyàn nínú ẹrú Ààrẹ? A ní Ìdaganna la wá wá, ẹ ní Ìdakolo?
Ta ní jẹ́ jẹ ọṣẹ kó fògìrì fọṣọ?
Ta ní mọ̀dí òjò, bí kò ṣe Ṣàngó?
Tábà tí ò dùn, ẹnu ò tà á.
“Tèmi ò ṣòro,” tí kì í jẹ kọ́mọ alágbẹ̀dẹ ní idà.
Tẹni ní ń jọnilójú; eèràá bímọọ ẹ̀ ó sọ ọ́ ní òyírìgbí.
Tẹni-n-tẹni; bí àpọ́n bá sun iṣu a bù fọ́mọọ ẹ̀.
Tẹ̀tẹ́ ní ń ṣíwájú eré sísa.
Tiè̩é̩ sàn, tèmí sàn, lolókùnrùn méjì fi ń dìmú.
Tinú ọ̀lẹ lọ̀lẹ ń jẹ; aṣiwèrè èèyàn ni ò mọ èrú tí yó gbà.
Wàrà-wàrà là ń yọ oró iná.
Wèrèé dùn-ún wò, kò ṣéé bí lọ́mọ.
Wèrèé yàtọ̀ sí wéré; wéré kì í ṣe wèrè; ìjá yàtọ̀ sí eré.
Wéré-wéré lọmọdé ń bọ oko èèsì.
Wò mí lójú, wò mí lẹ́ẹ̀kẹ́; ẹni a bá lọ sóde là ń wò lójú.
“Wo ọmọọ̀ mi dè mí”: ó ń lo kíjìpá mẹ́ta gbó; mélòó ni ọlọ́mọọ́ máa lò gbó?
Wolé-wolé kì í wolé agbọ́n láì tẹ́.
Wọ́n ní, “Afọ́jú, o ò tanná alẹ́.” Ó ní àtọ̀sán àtòru, èwo lòún rí níbẹ?
Wọ́n ní, “Afọ́jú, ọmoọ̀ ẹẹ́ pẹran.” Ó ní kò dá òun lójú, àfi bí òún bá tọ́ ọ wò.
A bu omi lámù a rí eégún; kí ni ẹni tó lọ sódò lọ pọnmi yó rìí?
A fún ọ níṣu lỌ́yọ̀ọ́ ò ń dúpẹ́; o rígi sè é ná?
A ki ẹsẹ̀ kan bọ odò omi fà á; bí a bá wá ti mejèèjì bọ̀ ọ́ ń kọ́?
A kì í bá ẹlẹ́nu jìjà òru.
A kì í bú ọba onígẹ̀gẹ̀ lójú àwọn èèyàn-án ẹ̀.
A kì í du orí olórí kí àwòdì gbé tẹni lọ.
A kì í fi ìkánjú lá ọbẹ̀ gbígbóná.
A kì í gbélé gba ọfá láìlọ ogun.
A kì í kánjú tu olú-ọrán; igba ẹ̀ ò tóó sebẹ̀.
A kì í rídìí òkun; a kì í rídìí ọsà; ọmọ-oní-gele-gele kì í jẹ́ kí wọ́n rídìí òun.
A kì í rójú ẹni purọ́ mọ́ni.
A kì í sọ̀rọ̀ orí bíbẹ́ lójú ọmọdé; lọ́rùnlọ́rùn ni yó máa wo olúwaa ẹ̀.
À ń gba òròmọ adìẹ lọ́wọ́ ikú, ó ní wọn ò jẹ́ kí òun jẹ̀ láàtàn.
A níṣẹ́ iṣẹ́ ẹ, o ní ò ń lọ sóko; bó o bá lọ sóko ò ń bọ̀ wá bá a nílé.
À ń ṣa kẹ́kẹ́, aájò ẹwà ni; à ń bàbàjà, aájò ẹwà ni.
A sìnkú tán, alugba ò lọ; ó fẹ́ ṣúpó ni?
Abẹ ní ń bẹ orí; oníṣẹ́ àtẹ́lẹsẹ̀ ní ń bẹ ọ̀nà; bèbè ìdí ní ń bẹ kíjìpá; bí a dáwọ́ọ bíbẹni, a tán nínú ẹni.
Abẹ́rẹ́ bọ́ sómi táló; Ọ̀dọ̀fín ní òun-ún gbọ́ “jàbú!”
Abiyamọ, kàgbo wàrà; ọjọ́ ń lọ.
Àbùlẹ̀ ní ń mú aṣọ tọ́; ẹni tí kò tọ́jú àbùlẹ̀ yó ṣe araa ẹ̀ lófò aṣọ.
Àdàbà ń pògèdè, ó rò pé ẹyẹlé ò gbọ́; ẹyẹlé gbọ́, títiiri ló tiiri.
Adìẹ́ ń jẹkà, ó ń mumi, ó ń gbé òkúta pẹ́-pẹ̀-pẹ́ mì, ó ní òun ò léyín; ìdérègbè tó léyín ń gbé irin mì bí?
Àdó gba ara ẹ̀ tẹ́lẹ̀, ká tó fi oògùn sí?
Àdóìṣí loògùn ọrọ̀.
Afẹ́fẹ́ tó wọlé tó kó aṣọ iyàrá, ìkìlọ̀ ni fún ẹni tó wọ tiẹ̀ sọrùn.
Àfojúdi ìlẹ̀kẹ̀ ní ń jẹ́ “Ẹrú-kò-ní.”
Àgékù ejò, tí ń ṣoró bí agbọ́n.
Àgúnbàjẹ́ ni tolódó.
Àgùntàn bọ̀lọ̀jọ̀ ò gbàgbé eléèrí bọ̀rọ̀.
Àgùntàn ń wò sùn-ùn; ọgbọ́n inú pé egbèje.
Àgùntàn ò jí ní kùtùkùyù ṣe ẹnu bọbọ.
Àgbà òṣìkà ń gbin ìyà sílẹ̀ de ọmọọ rẹ̀.
Àgbẹ̀ ò dáṣọ lóṣù, àfọdún.
Àgbẹ̀ tó bá pẹ́ nílé ò níí kọ oko ọ̀sán.
À-gbẹ́rù-àì-wẹ̀yìn lọ̀pálábá fi gbàgbé ìyá ẹ̀ sílẹ̀.
Agbójúlógún fi araa rẹ̀ fóṣì ta.
Àgbọ́ká etí ọlọ́ràn á di.
Àgbọ́kànlé ò pani lébi.
Àìfẹ̀sọ̀ké ìbòsí ni kò ṣéé gbè.
Àìgbọ́ràn, baba àfojúdi.
Àìlèfọhùn ní ń ṣáájú orí burúkú.
Àìrọ́rọ̀sọ ìyàwó tó wí pé èkúté-ilé yó jẹ idẹ; bẹ́ẹ̀ni Mọ́jidẹ nìyálée rẹ̀ ń jẹ́.
Àìsàn là ń wò, a kì í wo ikú.
Àìtètèmólè, olèé mólóko.
Ajá ilé ò mọdẹẹ́ ṣe.
Ajá kì í dán-nu “Kò séwu” lókò ẹkùn.
Ajá tí yó sọnù kì í gbọ́ fèrè ọdẹ.
Ajá tó rí mọ́tò tó dúró fi araa ẹ̀ bọ Ògún.
Àjànàkú tí a gbẹ́ ọ̀fìn sílẹ̀ dè, erin-ín mojú; erin ò bá ibẹ̀ lọ.
Àjẹ́ ń ké, òkùnrùn ò paradà; ó lówó ẹbọ nílé.
Ajẹnifẹ́ni, èkúté ilé.
Aaka ò gbé ọ̀dàn; igbó ní ń gbé.
Àkàlàmàgbòó ṣoore ó yọ gẹ̀gẹ̀ lọ́rùn.
Akánjú jayé, ọ̀run wọn ò pẹ́.
Àáké tí ń gégií kọsẹ̀, gbẹ́nàgbẹ́nàá bu ètù sórí.
Àkèekèé ò ṣéé dì níbò.
Àkèekèé rìn tapótapó.
Àkèekèé ta Kindo lẹpọ̀n, ará ilée Labata ń rojú; kí ló kàn án níbẹ̀?
Akóbáni lèkúté-ilé; ejò kì í jàgbàdo.
Àkọ̀ tó bá bá ọ̀bẹ dìtẹ̀ á gbọgbẹ́ láti inú.
Àlá tí ajá bá lá, inú ajá ní ń gbé.
Alágbàró ò yege; aláṣọ á gbà á bó dọ̀la.
Aláǹgbá tó fojú di erè, ikùn ejò ni yó bàá araa ẹ̀.
Alápàáǹdẹ̀dẹ̀ ń jayé lébé-lébé.
Alára ò lè wí pé kò dun òun, ká ní ó kú àìsùn, ó kú àìwo.
Alárìnjó tí yó jòó, kó ti ìwòyí mú ẹsẹ̀ kó le kó kó kó.
Aláàárù kì í sọ pé kí ajé ṣe òun pa; ẹlẹ́rù ńkọ́?
Aláwàdà ló lè ṣọkọ òṣónú; ẹni tí kò lẹ́nu mímú tete ò lè ṣọkọ alápẹpẹ.
Àlejò tó wọ̀ nílée Pọ́ngilá, Pọ́ngilá ní, “Ìwọ ta ni?” Àlejòó ní òun Bugijẹ; Pọ́ngilá ni, “Tòò, lọ́ dájú igii tìrẹ lọ́tọ̀.”
Àlọ ni ti alábahun; àbọ̀ ti ànaa rẹ̀.
Àlùkẹrẹsẹ ò mọ̀ pé olókoó ládàá.
Àmọ̀jù là ń mọ ẹkùn-un Sàárẹ́.
Àpáàdì ló tó ko iná lójú.
Apataparaá pa araa rẹ̀ lájùbà; ẹni tí yó ko là ń wòye.
Àpò tí a kò fi ọwọ́ ẹni dá ṣòroó kiwọ́ bọ̀.
Ará Ìbàdàn kì í ságun; à ó rìn sẹ́yìn ni wọ́n ń wí.
À-rí-ì-gbọdọ̀-wí, à-rí-ì-gbọdọ̀-fọ̀ ni ikú awo.
Àrísá iná, àkòtagìrì ejò; àgbà tó réjò tí kò sá, ara ikú ló ń yá a.
Àròkàn ní ń mú à-sun-ùn-dá wá; ẹlẹ́kún sunkún ẹ̀ ó lọ.
Arọ ò nasẹ̀ kan dí ọ̀nà.
Arọ tí kò lẹ́sẹ̀ nílẹ̀ẹ́ lọ́gbọ́n nínú.
Arọ́basá ò ṣojo.
Arúgbó ṣoge rí; àkísà-á lògbà rí.
Àrùn là ń wó a kì í wokú.
Asárétete ní ń kọjá ilé; arìngbẹ̀rẹ̀ ni yóò rí oyè jẹ.
Àṣá ń bá ẹyẹlé ṣeré, ẹyẹlé ń yọ̀; ẹyẹlé ń fikú ṣeré.
Àṣàyá kì í jẹ́ kí ọmọ ọ̀yà ó gbọ́n.
Àṣesílẹ̀ làbọ̀wábá; ẹni tó da omi síwájú á tẹlẹ̀ tútù.
Àṣẹ̀ṣẹ̀wọ́n ológbò ní ń jìyà; bó bá pẹ́ títí a tó ekuú pa.
Aṣòroówọ̀ bí ẹ̀wù àṣejù.
Ataá kéré; ìjá jù ú.
Atàkò fọ́ ẹyin àparò; ohun ojú ń wá lojúú ń rí.
Ataareé rẹ́ni tún ìdíi rẹ̀ ṣe ó ń fi òbùró ṣẹ̀sín; òbùró ìbá rẹ́ni tún ìdíi rẹ̀ ṣe a sunwọ̀n jú ataare lọ.
Atẹ̀yìnrọ́gbọ́n agétí ajá; a gé e létí tán ó fabẹ pamọ́.
Àtẹ́lẹwọ́ ẹni kì í tanni.
1e Atọrọ-ohun-gbogbo-lọ́wọ́-Ọlọ́run kì í kánjú.
Àwòfín ní ń mú ọ̀rẹ́ bàjẹ́; fírí là ń wo ẹni tí ń woni.
Àáyá kan-án bẹ̀ ọ́ wò; igba wọ́n ti rí ọ.
Ayáraròyìn, aya ọdẹ, ó ní ọkọ òun pa èkínní, ó pa ẹ̀kẹfà.
Àyé gba ògùnmọ̀ ó ránṣẹ́ sí òdú; àyé gba Tápà ó kọ́lé ìgunnu.
Ayé ò ṣéé fipá jẹ.
“Bá mi mádìẹ” kì í fi orúnkún bó.
Baálé ilé kú, wọ́n fi olókùnrùn rọ́lé; ẹkún ń gorí ẹkún.
“Baálé pè mí n kò wá”, ọ̀hànhàn ní ń pa wọ́n.
Bánú sọ, má bàá èèyàn sọ; èèyàn ò sí; ayé ti dèké.
Bí a bá bu ìrẹ̀ jẹ, ká bu ìrẹ̀ sápò.
Bí a bá bu ọba tí a sẹ́, ọba a fini sílẹ.
Bí a bá bú ọba, à sẹ́; bí a bá bú ọ̀ṣọ̀run, à sẹ́.
Bí a bá dákẹ́, tara ẹni a báni dákẹ́.
Bí a bá fa àgbò féégún, à fi okùn-un rẹ̀ sílẹ̀.
Bí a bá fẹ́ràn ọ̀rẹ́ ẹni láfẹ̀ẹ́jù, bó bá forígbún, ìjà ní ń dà.
Bí a bá fi dídùn họ ifò̩n, a ó họra dé eegun.
Bí a bá fi ojú igi gbígbẹ wo tútù, tútùú lè wó pani.
Bí a bá fi ọdún mẹ́ta pilẹ̀ṣẹ̀ẹ wèrè, ọjọ́ wo la ó bunijẹ?
Bí a bá fi ọdún mẹ́ta ṣánpá, ọdún mélòó la ó fi fò?
Bí a bá fi ọwọ́ kan fọmọ fọ́kọ, ọwọ́ mẹ́wẹ̀ẹ̀wá kì í ṣeé gbà á mọ́.
Bí a bá lé ẹni, tí a kò bá ẹni, ìwọ̀n là ń bá ẹnií ṣọ̀tá mọ.
Bí a bá ní ká bẹ́ igi, a ó bẹ̀ẹ́ èèyàn.
Bí a bá ní ká jẹ èkuru kó tán, a kì í gbọn ọwọ́ọ rẹ̀ sáwo.
Bí a bá ń jà, bí í kákú là ń wí?
Bí a bá ń retí òfò, ká fi ohun tọrẹ.
Bí a bá perí ajá, ká perí ìkòkò tí a ó fi sè é.
Bí a bá róbìnrin à lérí ogun; bí a bá róbìnrin à sọ̀rọ̀ ìjà; bí a dé ojú ogun à ba búbú.
Bí a bá sọ́ pé ẹyẹ ni yó jẹ ojú ẹni, bí a rí tí-ń-tín, a ó máa sá lọ.
Bí a bá sọ̀kò sí àárín ọjà, ará ilé ẹni ní ń bà.
Bí a bá sọ̀rọ̀ fún olófòófó, ajádìí agbọ̀n la sọ ọ́ sí.
Bí a bá ṣí ìdí ẹni sókè, ọmọ aráyé á rọ omi gbígbóná sí i.
Bí a bá wí a dàbí òwe; bí a ò bá wí a dàbí ìjà.
Bí a kò bá láyàa rìndọ̀rìndọ̀, a kì í jẹ aáyán.
Bí a kò bá lè kú, ìpẹ̀ là ń gbà.
Bí a kò bá lè mú ọkọ, a kì í na obìnrin-in rẹ.
Bí a kò bá lówó aládìn-ín, à jẹun lójúmọmọ, à gbálẹ̀ sùn wàrà.
Bí a kò bá ní èsè ẹ̀fà, a kì í kó iṣu òje.
Bí a kò bá rí wọlé-wọ̀de a ò gbọdọ̀ wọlé ọba.
Bí a kò bá ṣe fún ilẹ̀, a kì í fi ọwọ́ sọ ọ́.
Bí a kò rówó ra ẹrú, à sọ adìẹ ẹni lórúkọ.
Bí a ó ti ṣe é ní ń fi araa rẹ̀ hàn.
Bí adìẹ́ bá gbélẹ̀ a ya òpìpì.
Bí àjànàkú ò bá gbẹ́kẹ̀lé fùrọ̀, kì í mi òdù àgbọn.
Bí àjẹ́ bá mupo, ojúu rẹ̀ a rọ̀.
Bí alágbáraá bá jẹ ọ́ níyà, fẹ̀rín sí i.
Bí alágẹmọọ́ bá fẹ́ kọjá, ìjàm̀pere ò níí jà.
Bí alẹ́ bá lẹ́, adẹ́tẹ̀ a rìn, a yan.
Bí àṣá bá ń bínú, sùúrù ló yẹ ọlọ́jà.
Bí aáṣẹ́ bá ti ń fò, bẹ́ẹ̀ la ti ń sọ̀kò sí i.
Bí awó ti ń lù lawó ti ń jó.
Bí bàtá bá ró àrójù, yíya ní ń ya.
Bí ekòló bá kọ ebè, araa rẹ̀ ni yó gbìn sí i.
Bí èṣù ikú bá ń ṣe ìgbín nìgbín ń yẹ́yin.
Bí ẹjá bá sùn, ẹja á fi ẹja jẹ.
Bí ẹlẹ́yìnkùlé ò sùn, à pẹ́ lẹ́yìnkùlée rẹ̀ títí; bó pẹ́ títí orun a gbé onílé lọ.
Bí ẹlẹ́jọ́ bá mọ ẹjọ́ọ rẹ̀ lẹ́bi, kì í pẹ́ níkùnúnlẹ̀.
Bí ẹnìkán bá fojú di Orò, Orò a gbé e.
Bí ẹnìkán ṣe ohun tí ẹnìkan ò ṣe rí, ojúu rẹ̀ á rí ohun tí ẹnìkan ò rí rí.
Bí ìdí ìkokò kò bá dá a lójú, kì í gbé egungun mì.
Bí ìfà bí ìfà lọmọdé fi ń dáràn wọlé.
Bí ilé bá dá, adẹ́tẹ̀ a rìn, a yan.
Bí ìlùú bá dún àdúnjù, yó fàya.
Bí iná bá jóni, tó jó ọmọ ẹni, tara ẹni là ń kọ́ gbọ̀n.
Bí iṣu ẹní bá funfun, à fọwọ́ bò ó jẹ.
Bí kò bá sí oníṣẹ́ iṣẹ́ ò leè lọ; bí kò bá sí ọlọ́wẹ̀ a kì í ṣọ̀wẹ̀; àkẹ̀yìnsí ọlọ́wẹ̀ là ń ṣípá.
Bí o máa ra ilá ra ilá, bí o máa gba ènì gba ènì; ọmọdé kì í wá sọ́ja Agbó-mẹ́kùn kó wá mú eku.
Bí obìnrín bá wọgbó orò, a ò lè rí àbọ̀ọ ẹ̀ mọ́.
Bí ògbó ẹni ò bá dánilójú, a kì í fi gbárí wò.
Bí ojú alákẹdun ò dá igi, kì í gùn ún.
Bí ojú onísó ò bá sunwọ̀n, a kì í lọ̀ ọ́.
Bí ológbòó bá pa eku, a fi ìrùu rẹ̀ dẹlé.
Bí ológbòó bá ṣẹ̀ ń pa ẹmọ́, à mọ̀ pé ó máa lọ.
Bí olóweé bá mọ òwee rẹ̀, tí kò já a, ẹ̀rù ìjà ń bà á ni.
Bí òní ti rí, ọ̀la ò rí bẹ́ẹ̀, ni babaláwoó fi ń dÍfá lọ́rọọrún.
Bí oníṣú bá fi iṣuu rẹ̀ se ẹ̀bẹ, ọgbọ́n a tán nínú a-tu-èèpo-jẹ.
Bí ooré bá pọ̀ lápọ̀jù, ibi ní ń dà.
Bí òwe ò bá jọ òwe, a kì í pa á.
Bí ọmọ ẹní bá dára, ká sọ pé ó dára; bíi ká fi ṣaya ẹni kọ́.
Bí ọmọdé bá dárí sọ apá, apá á pá; bó bá dárí sọ ìrókò, ìrókò a kò ó lọ́nà.
Bí ọmọdé ò rí àjẹkùu kìnìún nínú igbo, a ní kí ẹran bí ẹkùn ó pa òun.
Bí ọ̀nàá dé orí àpáta, níṣe ní ń pin.
Bí ọ̀ràn-án bá ṣú òkùnkùn, à bẹ̀ ẹ́ wò lábẹ́.
Bí ọ̀ràn ò tán, ibì kan là ń gbé; arékété lohun ń ṣe.
Bí ọtí bá kún inú, ọtí á pọmọ; bí oòrùn-ún bá pọ̀ lápọ̀jù a sọ ọmọ di wèrè; bí a bá lọ́ba lánìíjù a sínni níwín; tẹ̀tẹ̀ ẹ̀gún pọ̀ lódò o di olú eri.
Bí ọwọ́ ò bá tẹ èkù idà, a kì í bèrè ikú tó pa baba ẹni.
Bíbi là ń bi odò wò ká tó wọ̀ ọ́.
Bọ̀rọ̀kìnní àṣejù, oko olówó ni ń múni lọ.
Bọ̀rọ̀kìnnín lọ̀tá ìlú; afínjú lọba ń pa.
Dàda ò leè jà, ṣùgbọ́n ó lábùúrò tó gbójú.
Dágun-dágun Kaletu tí ń dá ìbejì lápá.
Dá-mìíràn-kún-mìíràn tí ń pa àpatà ẹyẹlé.
Dàńdógó kọjá ẹ̀wù àbínúdá; bí a bá ko ẹni tó juni lọ, a yàgò fún un.
Dá-nǹkan-dá-nǹkan, tí kì í dáṣọ̀, tí kì í dẹ́wù.
Èké tanni síjà ẹkùn, ó fi ọrán ṣíṣẹ́ sápó ẹni.
Eku tí yó pa ológìnní ò níí dúró láyé.
Eku ò gbọdọ̀ ná ọjà tí ológìnní dá.
Èmi ló lòní, èmi ló lọ̀la” lọmọdé fi ń dígbèsè.
Èmi ò wá ikún inú agbè fi jiyán; ṣùgbọ́n bíkún bá yí sínú agbè mi mo lè fi jiyán.
Èpèé pọ̀ ju ohun tó nù lọ; abẹ́rẹ́ sọnù a gbé ṣẹ́ẹ́rẹ́ síta.
Èpèé pọ̀ ju ohun tó nù; abẹ́rẹ́ sọnù wọ́n lọ gbé Ṣàǹgó.
Erée kí lajá ń bá ẹkùn ṣe?
Èrò kì í; jẹ́wọ́ọ “Mo tà tán.”
Eṣinṣin ò mọkú; jíjẹ ni tirẹ̀.
Èṣù ò ṣejò; ẹni tó tẹ ejò mọ́lẹ̀ lẹ̀bá ń bá.
Etí mẹta ò yẹ orí; èèyàn mẹ́ta ò dúró ní méjì-méjì.
Ewú logbó; irùngbọ̀n làgbà; máamú làfojúdi.
Ewúrẹ́ jẹ ó relé; àgùntán jẹ ó relé; à-jẹ-ì-wálé ló ba ẹlẹ́dẹ̀ jẹ́.
Ewúrẹ́ kì í wọlé tọ ìkokò.
Èèyan má-jẹ̀ẹ́-kí-èèyàn-kú ń bẹ níbòmíràn; bó-le-kú-ó-kú ń bẹ nílée wa.
Èèyàn-án ní òun ó bà ọ́ jẹ́ o ní kò tó bẹ́ẹ̀; bí ó bá ní o ò nùdí, ẹni mélòó lo máa fẹ fùrọ̀ hàn?
Èyí ayé ń ṣe n kà ṣàì ṣe; bádìẹẹ́ máa wọ ọ̀ọ̀dẹ̀ a bẹ̀rẹ̀.
Èyí ò tófò, èyí ò tófò; fìlà ìmàleé kù pẹ́tẹ́kí.
Ẹ pa Ayéjẹ́nkú, ẹ pa Ìyálóde Aníwúrà; ìgbà tí ẹ pa Ìyápọ̀ ẹ gbàgbé ogun.
Ẹ̀bi alábahun kì í gbèé dẹ̀bi ànaa rẹ̀.
Ẹ̀bìtì ò peèrà tó ṣe pẹ̀lẹ́pẹ̀lẹ́; ẹnu ẹni ní ń pani.
Ẹ̀bìtì tí ò kún ẹmọ́ lójú, òun ní ń yí i lẹ́pọ̀n sẹ́yìn.
Ẹ̀gbá mọ̀dí Ọbà; ẹni tó gbéniṣánlẹ̀ẹ́ lè pani.
Ẹgbẹ́ ẹja lẹja ń wẹ̀ tọ̀; ẹgbẹ́ ẹyẹ lẹyẹ ń wọ́ lé.
Ẹ̀yìn àjànàkú là ń yọ ogbó; ta ní jẹ́ yọ agada lójú erin?
Ẹ̀hìn ní ńdun ol-ókùú-àdá sí.
Ẹ̀ẹ̀kan ṣoṣo lọmọ ń sín tí à ń ní “à-sín-gbó, à-sín-tọ́.”
Ẹ̀kọ tí kò bá léwé làgbà ń gbà.
Ẹkùn kì í yan kí ajá yan.
Ẹlẹ́dẹ̀ tó kú légbodò ló ní ká fòun jẹyán.
Ẹlẹ́jọ́ kú sílé, aláròyé kú síta gbangba.
Ẹlẹ́kún sunkún ó bá tirẹ̀ lọ; aláròpa ìbá sunkún kò dákẹ́.
Ẹlẹ́rù ní ńgbé ẹrù ká tó ba ké ọfẹ.
Ẹ̀lúlùú, ìwọ ló fòjò pa araà rẹ.
Ẹni àjò ò pé kó múra ilé.
Ẹní bá rọra pa eèrà á rí ìfun inúu rẹ̀.
Ẹní bá fẹ́ abuké ni yó ru ọmọọ rẹ̀ dàgbà.
Ẹní bá fẹ́ arúgbó gbẹ̀yìn ni yó sìnkúu rẹ̀.
Ẹní bá mọ ayéé jẹ kì í gun àgbọn.
Ẹní bá mọ ayéé jẹ kì í jà.
Ẹní bá mọ iṣin-ín jẹ a mọ ikú ojúu rẹ̀ẹ́ yọ.
Ẹní bá na Ọ̀yẹ̀kú á ríjà Ogbè.
Ẹní bá sọ púpọ̀ á ṣìsọ.
Ẹní bá pé kí àkàlà má jòkú, ojúu rẹ̀ lẹyẹ ń kọ́kọ́ yọ jẹ.
Ẹní bẹnií tẹ́ni.
Ẹní dáríjiní ṣẹ̀tẹ́ ẹjọ́.
Ẹní dúró de erín dúró dekú; ẹní dúró dẹfọ̀n-ọ́n dúró dèjà; ẹní dúró de eégún alágangan, ọ̀run ló fẹ́ẹ́ lọ.
Ẹní fi ìpọ́njú kọ ẹyìn á kọ àbọ̀n; ẹní fi ìpọ́njú rojọ́ á jẹ̀bi ọba; ẹní fi ìpọ́njú lọ gbẹ́ ìhò á gbẹ́ ihò awọ́nrínwọ́n.
Ẹní gúnyán kalẹ̀ yóò júbà ọbẹ̀.
Ẹní gbé adíẹ òtòṣì-í gbé ti aláròyé.
Ẹní kánjú jayé á kánjú lọ sọ́run.
Ẹni méjì kì í bínú egbinrin.
Ẹni òyìnbó fẹ́ràn ní ń tì mọ́lé.
Ẹní ṣe ọ̀ràn Ìjẹ̀bú: etí ẹ̀ á gbọ́ ìbọn.
Ẹni tí a bá ń bá ṣiṣẹ́ kì í ṣọ̀lẹ; bórí bá túnni ṣe a kì í tẹ́ bọ̀rọ̀.
Ẹni tí a bá ń mú ìyàwó bọ̀ wá fún kì í garùn.
Ẹni tí a bá ti rí kì í tún ba mọ́lẹ̀ mọ́.
Ẹni tí a fẹ́ẹ́ sunjẹ kì í fepo para lọ jókòó sídìí iná.
Ẹni tí a lù lógbòó mẹ́fà, tí a ní kó fiyèdénú: ìgbà tí kò fiyèdénú ń kọ́?
Ẹni tí a ò lè mú, a kì í gọ dè é.
Ẹni tí a ò lè mú, Ọlọ́run là ń fi lé lọ́wọ́.
Ẹni tí ń sáré kiri nínúu pápá ń wá ọ̀nà àti jìn sí kòtò.
Ẹni tí ó bá wọ odò ni àyà ń kò, àyà ò fo odò.
Ẹni tí ó jìn sí kòtòó kọ́ ará ìyókù lọ́gbọ́n.
Ẹni tí ó tọ odò tí kò dẹ̀yìn yò bàá Olúwẹri pàdé.
Ẹni tí ó bá mu ọtí ogójì á sọ̀rọ̀ okòó.
Ẹni tí ó yá ẹgbàafà tí kò san án, ó bẹ́gi dí ọ̀nà egbèje.
Ẹni tí ó ba ogún-un baba rẹ̀ jẹ́, ó ja òkú ọ̀run lólè, yó sì di ẹni ìfibú.
Ẹni tí ó mú u lórí ní ó kú, ìwọ tí o mú u lẹ́sẹ̀ẹ́ ní ó ń jòwèrè.
Ẹni tí ó bá obìnrin kó lọ sílée rẹ̀ yó sùn nínú ẹ̀rù.
Ẹni tí ò fẹ́ẹ́ wọ àkísà kì í bá ajá ṣe erée géle.
Ẹni tí ò tónií nà ò gbọdọ̀ ṣe kọ́-ń-dú síni.
Ẹni tí Oròó máa mú ń ba wọn ṣe àìsùn orò.
Ẹnìkan kì í fi ọ̀bẹ tó nù jẹṣu.
Ẹnu ẹyẹ ní ń pẹyẹ; ẹnu òrofó ní ń pòrofó; òrofó bímọ mẹ́fà, ó ní ilé òun-ún kún ṣọ́ṣọ́ṣọ́.
Ẹnu iná ní ń pa iná; ẹnu èrò ní ń pa èrò.
Ẹnu ni àparòó fi ń pe ọ̀rá; a ní “Kìkì ọ̀rá, kìkì ọ̀rá!”
Ẹnu òfòrò ní ń pa òfòrò; òfòròó bímọ méjì, ó kó wọn wá sẹ́bàá ọ̀nà, ó ní “Ọmọọ̀ mí yè koro-koro.”
Ẹnu tí ìgbín fi bú òrìṣà ní ń fií lọlẹ̀ lọ bá a.
Ẹnuù mi kọ́ ni wọ́n ti máa gbọ́ pé ìyá ọbaá lájẹ̀ẹ́.
Ẹrẹ̀ òkèọ̀dàn ni yó kìlọ̀ fún a-láròó-gbálẹ̀ aṣọ.
Ẹ̀rù kọ́ ní ń ba ọ̀pẹ tó ní ká dá òun sí, nítorí ẹmu ọ̀la ni.
Ẹṣin iwájú ni ti ẹ̀yìn ń wò sáré.
Ẹ̀sọ̀ ẹ̀sọ̀ la fi ń lá ọbẹ̀ tó gbóná.
Ẹ̀tẹ́ ní ń gbẹ̀yìn aláṣejù.
Ẹyẹ kí lo máa pa tí ò ń fi àkùkọ ṣe oògùn àtè?
Ẹyin lọ̀rọ̀; bó bá balẹ̀ fífọ́ ní ń fọ́.
Ẹyin adìẹ ò gbọdọ̀ forí sọ àpáta.
Fáàárí àṣejù, oko olówó ní ń mú ọmọ lọ.
Fẹ̀yìntì kí o rí ìṣe èké; farapamọ́ kí; o gbọ́ bí aṣenií ti ń sọ.
Fi ẹ̀jẹ̀ sínú, tu itọ́ funfun jáde.
Fi ohun wé ohun, fi ọ̀ràn wé ọ̀ràn; fi ọ̀ràn jì ká yìn ọ́.
Fi ọ̀ràn sínú pète ẹ̀rín; fi ebi sínú sunkún ayo.
Fò síhìnín fò sọ́hùnún làkèré fi ń ṣẹ́ nítan.
Ganganran ò ṣéé kì mọ́lẹ̀; a-gúnni-lọ́wọ́-bíi-ṣoṣoro.
Gìdì-gìdì ò mọ́là; ká ṣiṣẹ́ bí ẹrú ò da nǹkan.
Gùdùgudu ò túra sílẹ̀ lẹ́ẹ̀kan.
Gùdùguduú kan légbò kán-ín-kán-ín.
“Gbà sókè” ni “Gbà sọ́kọ̀”; ohun tá a bá sọ síwájú là ḿbá.
Gbéjò-gbéjò ò gbé ọká.
Gbẹ́ran-gbẹ́ran ò gbé ẹkùn.
Gbígbòòrò là ń ṣe ọ̀nà igi.
Gbogbo ajá ní ń jẹ imí: èyí tó bá jẹ tiẹ̀ mẹ́nu laráyé ń pè ní dìgbòlugi.
Gbogbo ìjà nìjà; bóo gbémi lulẹ̀ mà mọ́ ẹ lójú lákọ lákọ.
Gbogbo obìnrin ló ń gbéṣẹ́, èyí tó bá ṣe tiẹ̀ láṣejù laráyé ń pè láṣẹ́wó.
Gbólóhùn kan Agán tó awoó ṣe.
Gbólóhùn kan-án ba ọ̀rọ̀ jẹ́; gbólóhùn kan-án tún ọ̀rọ̀ ṣe.
Gbólóhùn kan la bi elépo; elépo ń ṣe ìrànrán.
Ìbẹ̀rẹ̀ òṣì bí ọmọ ọlọ́rọ̀ là ń rí.
Ibi ìṣáná la ti ńkíyè sóògùn.
Ibi rere làkàsọ̀ńgbé sọlẹ̀.
Ibi tí a gbọ́n mọ là ń ṣòwò-o màlúù mọ.
Ibi tí a ti ń wo olókùnrùn lati ń wo ara ẹni.
Ibi tí à ńlọ là ńwò, a kì í wo ibi tí a ti ṣubú.
Ibi tí akátá ba sí, adìẹ ò gbọdọ̀ débẹ̀.
Ibi tí inú ń bí asẹ́ tó, inú ò gbọdọ̀ bí ìkòkò débẹ̀; bínú bá bí ìkòkò débẹ̀, ẹlẹ́kọ ò níí rí dá.
Ibi tí ó mọ là ń pè lọ́mọ.
Ìbínú baba òṣì.
Ìbínú lọbá fi ń yọ idà; ìtìjù ló fi ń bẹ́ ẹ.
Ìbínú ò da nǹkan; sùúrù baba ìwà; àgbà tó ní sùúrù ohun gbogbo ló ní.
Ìbínú ò mọ̀ pé olúwa òun ò lẹ́sẹ̀ ńlẹ̀
Ìbìsẹ́yín àgbò kì í ṣojo.
Ìbọn-ọ́n ní apátí kò lápátí, taní jẹ́ jẹ́ ka kọjú ìbọn kọ òun?
Ì-dún-kídùn-ún òyo ni wọ́n fi ń sọ òyo nígi; ì-fọ̀-kúfọ̀ ògbìgbì ni wọ́n fi ń ta ògbìgbì lókò; ì-jẹ-kújẹ àdán ní ń fií tẹnu pọ̀ fẹnu ṣu.
Ìfẹ́ àfẹ́jù lewúrẹ́ fi ń bá ọkoọ ẹ̀ hu irùngbọ̀n.
Ìfi ohun wé ohun, ìfi ọ̀ràn wé ọ̀ràn, kò jẹ́ kí ọ̀ràn ó tán.
Ìfunra loògùn àgbà.
Igi ganganran má gùnún mi lójú, òkèèrè la ti ń wò ó wá.
Igi tó bá bá Ṣàngó lérí, gbígbẹ ní ń gbẹ.
Igúnnugún gbọ́n sínú.
Ìgbà ara ń bẹ lára là ń bù ú tà.
Igbá dojúdé ò jọ ti òṣónú, tinú igbá nigbá ń ṣe.
Ìgbà tí a bá ní kí Ègùn má jà ní ń yọ̀bẹ.
Ìgbà tí a bá perí àparò ní ń jáko.
Igbá tó fọ́ ní ń gba kasẹ létí; ìkòkò tó fọ́ ní ń gba okùn lọ́rùn.
Ìgbín ń ràjò ó filée ẹ̀ ṣẹrù.
Ìgbín tó ń jẹ̀ ní màfọ̀n, tí ò kúrò ní màfọ̀n, ewé àfọ̀n ni wọn ó fi dì í dele.
Ìgbẹ̀yìn ní ń yé olókùúàdá.
Ìhàlẹ̀-ẹ́ ba ọ̀ṣọ́ èèyàn jẹ́.
Ìjẹǹjẹ àná dùn méhoro; ehoroó rebi ìjẹ àná kò dẹ̀yìn bọ̀.
Ìjímèrè tó lóun ò níí sá fájá, ojú ajá ni òì tíì to.
Ijó àjójù ní ń mú kí okóo eégún yọ jáde.
Ìkánjú òun pẹ̀lẹ́, ọgbọọgba.
Ìkekere ń fọ̀rọ̀ ikú ṣẹ̀rín.
Ìkó-eruku èèwọ̀ Ifẹ̀; ajá kì í gbó níbòji ẹkùn.
Ìkòkò ń seṣu ẹnìkan ò gbọ́; iṣú dénú odó ariwó ta.
Ìkókó ọmọ tó tọwọ́ bọ eérú ni yó mọ bó gbóná.
Ikú ń dẹ Dẹ̀dẹ̀, Dẹ̀dẹ̀ ń dẹ ikú.
Ikún ń jọ̀gẹ̀dẹ̀ ikún ń rèdí; ikún ò mọ̀ pé ohun tó dùn ní ń pani.
Ìlara àlàjù ní ń múni gbàjẹ́, ní ń múni ṣẹ́ṣó.
Ilé nÌjèṣàá ti ń múná lọ sóko.
Iná kì í wọ odò kó rójú ṣayé.
Iná ò ṣéé bò máṣọ.
Ìnàkí kì í ránṣẹ́ ìjà sẹ́kùn.
Inú ẹni lorúkọ tí a ó sọ ọmọ ẹni ń gbé.
Inúure àníjù, ìfura atèébú ní ń mù wá báni.
Ìpàkọ́ ò gbọ́ ṣùtì, ìpẹ̀yìndà ò mọ yẹ̀gẹ̀ yíyẹ̀.
Ìpàkọ́ là ń dà sẹ́yìn ká tó da yangan sẹ́nu.
Ìṣẹ́ kì í pani; ayọ̀ ní ń pani.
Ìtọ́jú ló yẹ abẹ́rẹ́.
Ìtọsẹ̀ ló nìlú.
Ìwà òní, ẹjọ́ ọ̀la.
Ìyá là bá bú; bí a bú baba ìjà ní ń dà.
Ìyàn-án mú, ìrẹ́ yó; ìyàn-án rọ̀, ìrẹ́ rù.
Ìyàwó la bá sùn; ọkọ ló lóyún.
Ìyàwó ò fọhùn, ó fọ́jú.
Ìyẹ̀wù kan ṣoṣo ò lè gba olókùnrùn méjì.
Isà tí ò lójú Alalantorí ń dẹ ẹ́, áḿbọńtorí àgbá ikún.
Isán ni à ń mọ olè; ìtàdógún là ń mọ dọ́kọ-dọ́kọ.
Iṣẹ́ tí a kò ránni, òun ìyà ló jọ ń rìn.
Itọ́ tí a tu sílẹ̀ kì í tún padà re ẹnu ẹni mọ́.
Iyán àmọ́dún bá ọbẹ̀.
Já ewé ọ̀pọ̀tọ́ kí o ríjà eèrùn; jáwé bọ ẹnu kóo ríjà odi.
Jayé-jayé fi ẹ̀lẹ̀ jayé; báyé bá já kò ní àmúso.
Jẹ ẹ́ kí o yó oògùn ni kò sunwọ̀n.
Jẹ́ kí ọmọ ó ti ọwọ́ ìyáa ẹ̀ kú wá.
Kàkà kí ó sàn lára ìyá àjẹ́, ó fi gbogbo ọmọ bí obìnrin; ẹye ń gorí ẹyẹ.
Kàkà kí ọmọ ó bẹ̀bẹ̀ ọ̀ràn, òmíràn ni kò níí ṣe mọ́.
Kànìké tìtorí oókan kùngbẹ́.
Kékeré ejò, má foore ṣe é.
Kékeré la ti ń pa ẹkàn ìrókò; bó bá dàgbà ọwọ́ kì í ká a mọ́.
Kékerè nìmàleé ti ń kọ ọmọọ ẹ̀ lóṣòó.
Kèrègbè tí kò lọ́rùn ni yóò júwe bí àgbẹ̀ ó ti so òun kọ́.
Kèrègbè tó fọ́ a padà lẹ́yìn odò.
Kí a baà lè mọ̀ pé Wòrú pa awó, wọ́n ní “Káàbọ̀”; ó ní “Kẹnkẹn làpò.”
Kí a baà lè mọ̀ pé àjàpá ṣe ògbóni, wọ́n ní “Káàbọ̀”; ó ní “Awo àbí ọ̀gbẹ̀rì?”
Kí a máa re tábà ká máa wòkè, kọ́jọ́ tó kanrí ká wo oye ìka tí yó kù.
Kí á fọn fèrè, ká jámú síi, ọ̀kan yóò gbélẹ̀.
Kí á jìnnà séjò tí a ò bẹ́ lórí; ikú tí yó panni a jìnnà síni.
Kí á lé akátá jìnnà ká tó bá adìẹ wí.
Kí á siṣẹ́ ká lówó lọ́wọ́ ò dàbíi ká mọ̀ọ ná.
Kí á ta sílẹ̀ ká ta sẹ́nu, ká má jẹ̀ẹ́ kí tilẹ̀ pọ̀ ju ti inú igbá lọ.
Kí á tan iná pa agbọ́nrán, ká fọ̀pá gbọọrọ pejò, ká dìtùfù ká fi gbọ̀wẹ̀ lọ́wọ́ọ Ṣàngó; ní ìṣojúu Mádiyàn lagaraá ṣe ń dáni.
Kí á tó mọ̀ pé kíjìpá kì í ṣe awọ, ó di ọdún mẹ́ta.
Kì í bọ́ lọ́wọ́ èèyàn kó bọ́ sílẹ̀; ọwọ́ ẹlòmíràn ní ń bọ́ sí.
Kì í ṣe ojúu kọ̀lọ̀kọ̀lọ̀ ladìẹ́ ti ń jẹ̀.
Kì í tán nígbá osùn kó má ba àlà jẹ́.
Kì í tètè yé oníbúrẹ́dì; ó dìgbà tó bá di mẹ́ta kọ́bọ̀.
Kì í tètè yéni: òwe ńlá ni.
Kí ni ó yá apárí lórí tó ń mòòkùn lódò?
Kí ni ológìní ń wá tó fi jóna mọ́le? Ṣòkòtò ló fẹ́ẹ́ mú ni, tàbí ẹrù ní ń dì?
Kí oníkálùkù rọra ṣe é; ìfẹjú òbò ò lè fa aṣọ ya.
Kìtì ò mọ́là; ká siṣẹ́ bí ẹrú ò da nǹkan.
Kò sí ajá tí kì í gbó; àgbójù ajá là ń pè ní dìgbòlugi.
Kò sí ìgbà tí a dá aṣọ tí a ó rílẹ̀ fi wọ́.
Kò sí ohun tí ń le tí kì í rọ̀.
Kò sí ohun tí sùúrùú sè tí kò jinná.
Kò sí ohun tó lọ sókè tí kò ní padà wá sílẹ̀.
Kò sí ohun tó yára pa ẹni bí ọ̀rọ̀ àsọjù.
Kòkòrò tó jẹ̀fọ́ jàre ẹ̀fọ́; ìwọ̀n lewéko ń dára mọ.
Kọ́kọ́rọ́ àṣejù, ilẹ̀kùn ẹ̀tẹ́ la fi ń ṣí.
Kọkọ-kọkọ ò jẹ́ ká mọ ẹni tí ọ̀ràn ń dùn.
Kùkùté kan kì í fọ́ni lépo lẹ́ẹ̀mejì.
Kùn yún, kùn wá bí ikọ̀ eèrà.
Labalábá kì í bá wọn nájà ẹlẹ́gùnún; aṣọọ ẹ̀ á fàya.
Labalábá tó dìgbò lẹ̀gún, aṣọ ẹ̀ á fàya.
Làákàyè baba ìwà; bí o ní sùúrù, ohun gbogbo lo ní.
Làálàá tó ròkè, ilẹ̀ ní ń bọ̀.
Lù mí pẹ́, lù mí pẹ́ làpọ́n fi ń lu ọmọọ ẹ̀ pa.
Má bà á loògùn ẹ̀tẹ̀.
Má bàá mi ṣeré tí kèrègbèé fi gba okùn lọ́rùn.
Má fi iyán ewùrà gbọ́n mi lọ́bẹ̀ lọ sóko ẹgàn.
“Má fi okoò mi dá ọ̀nà,” ọjọ́ kan là ń kọ̀ ọ́.
“Má fi tìrẹ kọ́ mi lọ́rùn” là ń dá fún apèna àti òwú.
Má fìkánjú jayé, awo ilé Alárá; má fi wàà-wàà joyè, awo Òkè Ìjerò; ayé kan ń bẹ lẹ́yìn, ó dùn bí ẹní ń lá oyin.
Màá jẹ iṣu, màá jẹ èrú, ibi ayo ló mọ.
Má ṣe jáfara: àfara fírí ló pa Bíálà; ara yíyá ló pa Abídogun.
Mábàjẹ́ ò jẹ́ fi aṣọọ ẹ̀ fún ọ̀lẹ bora.
Méjìi gbẹ̀du ò ṣéé so kọ́.
“Méè-wáyé-ẹjọ́” fọmọ ẹ̀ fọ́kọ mẹ́fà. Méèwáyéẹjọ́
“N óò wọ́ ọ kágbó,” ẹ̀yìn-in rẹ̀ ni yó fi lànà.
Nítorí ara ilé la ṣe ń dá ṣòkòtò ará oko dára.
Nítoríi ká lè simi la ṣe ń ṣe àì-simi.
Nítoríi ká má jìyà la ṣe ń yá Májìyà lọ́fà.
Nítorí ọjọ́ tí ó bá máa dáràn la ṣe ń sọmọ lórúkọ.
Nítorí ọ̀la la ṣe ń ṣòní lóore.
Nítorí ọlọgbọ́n la ṣe ń dá ẹ̀wùu aṣiwèrè kanlẹ̀.
Nǹkan mẹ́ta la kì í pè ní kékeré: a kì í pe iná ní kékeré; a kì í pe ìjà ní kékeré; a kì í pe àìsàn ní kékeré.
O bá ẹfọ̀n lábàtà o yọ̀bẹ sí i; o mọ ibi ẹfọ̀n-ọ́n ti wa?
Ó dé ọwọ́ aláròóbọ̀ ó di níná.
Ó dé orí akáyín àkàràá deegun.
O kò rí àkàṣù ò ń pata sẹ́fọ̀ọ́.
O lọ sÍjẹ̀bú ẹ̀ẹ̀kan, o ru igbá àṣẹ bọ̀ wálé.
Ò ǹ bá obínrin ẹ jà ò ń kanrí mọ́nú; o máa nà á lóògùn ni?
“Ó ń bọ̀, ó ń bọ̀!” ẹ̀wọ̀n là ń so̩ sílẹ̀ dè é.
Ó ní ibi tí tanpẹ́pẹ́ ń gbèjà ẹyìn mọ.
Ó ní ohun tí àgbàá jẹ tẹ́lẹ̀ ikùn kó tó sọ pé èyí yó òun.
Ó ní ohun tí àgbàá jẹ tẹ́lẹ̀ ikùn kó tó sọ pé ìyàá yó òun.
Ó ní ohun tí ìbòsí ràn nínú ìjà.
Ó pẹ́ títí aboyún, oṣù mẹ́sàn-án.
O rí àgbébọ̀ adìẹ lọ́jà ò ń ta geere sí i; ìba ṣe rere olúwa rẹ̀ ò jẹ́ tà á.
O só pa mí mo pọ́nnu lá, o bojúwẹ̀yìn mo dọ̀bálẹ̀, o tiwọ́ bọ̀gbẹ́; o fẹ́ dè mí ni?
O ṣíwó nílé o kò san, o dóko o ń ṣí ìkòkò ọ̀gẹ̀dẹ̀ wò, o bímọ o sọ ọ́ ní Adéṣínà; bí ṣíṣí ò bá sìn lẹ́yìn rẹ, o kì í sìn lẹ́yìn-in ṣíṣí?
O wà lọ́rùn ọ̀pẹ ò ń bá Ọlọ́run ṣèlérí.
Obìnrin bẹẹrẹ òṣì bẹẹrẹ.
Obìnrin tó gégi nígbó Orò, ó gé àgémọ.
Òbòó ní ìtìjú ló mú òun sápamọ́ sábẹ́ inú, ṣùgbọ́n bí okó bá dé, òun á sínà fún un.
Odídẹrẹ ní wọn ò lè tí ojú òun yan òun mọ́ ẹbọ; bí wọ́n bá ń dÍfá, òun a sá wọlé.
Odídẹrẹ́ ń wolé hóró-hóró bí ẹni pé yó kòó sílé; àgbìgbò náà wọ̀ràn ń wohò igi bí ẹni pé kò tibẹ̀ jáde.
Òfèèrèfé ò ṣéé fẹ̀yìn tì.
Ogun àgbọ́tẹ́lẹ̀ kì í pa arọ.
Ohun à ń jẹ là ń tà; bí epo òyìnbó kọ́.
Ohun gbogbo, ìwọn ló dùn mọ.
Ohun gbogbo kì í pẹ́ jọ olóhun lójú.
Ohun gbogbo kì í tó olè.
Ohun gbogbo là ń diyelé; ṣùgbọ́n kò sẹ́ni tó moye araa ẹ̀; ẹ̀jẹ̀ ò fojú rere jáde.
Ohun tí a bá máa jẹ a kì í fi runmú.
Ohun tí à bá ṣe pẹ̀sẹ̀, ká má fi ṣe ìkánjú; bó pẹ́ títí ohun gbogbo a tó ọwọ́ ẹni.
Ohun tí a bá tẹjúmọ́ kì í jóná.
Ohun tí a fi ẹ̀sọ̀ mú kì í bàjẹ́; ohun tí a fagbára mú ní ń nini lára.
Ohun tí a fún ẹlẹ́mọ̀ṣọ́ ní ń ṣọ́.
Ohun tí a ò pé yó dẹrù ní ń diṣẹ́.
Ohun tí a rí la fi ń bọ párá ẹni; bí igi tíná ń bẹ lẹ́nuu ẹ̀ kọ́.
Ohun tí ajá rí tó fi ń gbó ò tó èyí tí àgùntàn-án fi ń ṣèran wò.
Ohun tó bá wu olókùnrùn ní ń pa á.
Ohun tó bá wu ọmọọ́ jẹ kì í run ọmọ nínú.
Òjijì là ń rọ́mọ lọ́wọ́ alákẹdun.
Òjò kan kì í báni lábà ká jìjàdù ọ̀rọ̀ọ́ sọ; bí ẹgbọ́n bá sọ tán, àbúrò á sọ.
Òjò ń rọ̀, orò ń ké; atọ́kùn àlùgbè tí ò láṣọ méjì a ṣe ògèdèǹgbé sùn.
Ojú abẹ ò ṣéé pọ́nlá.
Ojú àwòdì kọ́ ladìẹ ń re àpáta.
Ojú ìmàle ò kúrò lọ́tí, ó bímọ ẹ̀ ó sọ ọ́ ní Ìmórù-máhá-wá.
The following is a variant.
Ojú kan náà lèwe ń bágbà.
Ojú là ń gbó re ọ̀nà Ìbàdàn: ó fi ogún ọ̀kẹ́ gbàdí.
Ojú ní ń kán ọkọlóbìnrin; àlè méjì á jà dandan.
“Ojú ò fẹ́rakù” tó ta ajáa ẹ̀ lókòó; ó ní bó bá jẹ́ bẹ́ẹ̀ ni wọ́n ńtà á wọn a máa tún araa wọn rí.
Ojú ológbò lèkúté ò gbọdọ̀ yan.
Ojú tí kì í wo iná, tí kì í wo òòrùn; ojú tí ń báni dalẹ́ kọ́.
Ojú tí yóò bani kalẹ̀ kì í tàárọ̀ ṣepin.
Ojúkòkòrò baba ọ̀kánjúà.
Ojúlé ló bá wá; ẹ̀bùrú ló gbà lọ́; ó dÍfá fún àlejò tí ń fẹ́ obìnrin onílé.
Oókan ni wọ́n ń ta ẹṣin lọ́run; ẹni tí yó lọ ò wọ́n; ṣùgbọ́n ẹni tí yó bọ̀ ló kù.
Oókan-án sọni dahun eéjì sọni dàpà.
Òkèlè gbò-ǹ-gbò-ó fẹ ọmọ lójú toto.
Òkèlè kan ní ń pa àgbà.
Òkété tó bọ́ ìrùú mọ̀ pé ìpéjú ọjà ọrún òun ló sún.
Òketè baba ogun; bí a ṣígun, olúkúlùkù ní ń di òketèe ẹ̀ lọ́wọ́.
Òkìpa ajá la fi ń bọ Ògún.
Òkò àbínújù kì í pẹyẹ.
Oko ni gbégbé ń gbé.
Òkò tí ẹyẹ́ bá rí kì í pẹyẹ.
Òkóbó ò lè fi alátọ̀sí ṣẹ̀sín.
Òkù àjànàkú là ń yọ ogbó sí; ta ní jẹ́ yọ agada séerin?
Okùn àgbò kì í gbèé dorí ìwo.
Olè kì í gbé gbẹ̀du.
Olóògbé ò jẹ́wọ́; atannijẹ bí orun.
Olójútì logun ń pa.
Olóòlà kì í kọ àfín.
Olórìṣàá gbé ààjà sókè, wọ́n ní ire ni; bí ire ni, bí ibi ni, wọn ò mọ̀.
Omi là ń kọ́ ọ́ tẹ̀ ká tó tẹ iyanrìn.
Òní, adìẹẹ̀ mí ṣìwọ̀; ọ̀la, adìẹẹ̀ mí ṣìwọ̀; ọjọ́ kan la óò fẹ́ àìwọlé adìẹ kù.
Òní, babaá dákú; ọ̀la, babaá dákú; ọjọ́ kan ni ikú yóò dá baba.
Òní, ẹṣin-ín dá baba; ọ̀la, ẹṣin-ín dá baba; bí baba ò bá yé ẹṣin-ín gùn, ọjọ́ kan lẹṣin óò dá baba pa.
Onígbàjámọ̀ ń fárí fún ọ, ò ń fọwọ́ kàn án wò; èwo ló máa kù fún ọ níbẹ̀.
Onílé ń relé wọ́n ní oǹdè ń sá; oǹdè ò sá, ilé ẹ̀ ló lọ.
Ònímónìí, ẹtuú jìnfìń ọ̀lamọ́la, ẹtuú jìnfìn; ẹran miìíràn ò sí nígbó ni?
Onínúfùfù ní ń wá oúnjẹ fún onínúwẹ́rẹ́wẹ́rẹ́.
Onísùúrù ní ń ṣe ọkọ ọmọ Aláwúsá.
Oníṣu ní ń mọ ibi iṣú gbé ta sí.
Ooré di ẹrẹ̀ lAwẹ́; àwọn igúnnugún ṣoore wọ́n pá lórí.
Oore ọ̀fẹ́ gùn jùwàásù.
Oore tí Agbeé ṣe lỌ́fà, ó dagbe.
Oore tí igúnnugún ṣe tó fi pá lórí, tí àkàlá ṣe tó fi yọ gẹ̀gẹ̀, a kì í ṣe irú ẹ̀.
Ooreé pọ̀, a fìkà san án.
Òòrẹ̀ ní ń ṣẹ́gi tí a ó fi wì í.
Orí ejò ò ṣéé họ imú.
Orin ní ń ṣíwájú ọ̀tẹ̀.
Orin tí a kọ lánàá, tí a ò sùn, tí a ò wo, a kì í tún jí kọ ọ́ láàárọ̀.
Òrìṣà kékeré ò ṣéé há ní párá.
Òròmọ adìẹ ò màwòdì; ìyá ẹ̀ ló màṣá.
Òṣé ní ń ṣíwájú ẹkún; àbámọ̀ ní ń gbẹ̀yìn ọ̀ràn; gbogbo àgbà ìlú pé, wọn ò rí oògùn àbàmọ̀ ṣe.
Oúnjẹ tí a ó jẹ pẹ́, a kì í bu òkèlèe ẹ̀ tóbi.
Owó ò bá olè gbé.
Òwúyẹ́; a-ṣòro-ó-sọ bí ọ̀rọ̀.
Oyún inú: a kì í kà á kún ọmọọ tilẹ̀.
Ọ̀bánijà ní ń mọ ìjagun ẹni.
Ọ̀bàrà gba kùm̀mọ̀; ó dÍfá fún a-láwìí-ì-gbọ́.
Ọ̀bàyéjẹ́, tí ń ru gángan wọ̀lú.
“Ọbẹ̀ lọmú àgbà” ló pa onígbaǹso Ògòdò.
Ọbẹ ṣìlòó ń báni ṣeré a ní kò mú; bí eré bí eré ó ń pani lọ́wọ́.
Ọbẹ̀ tóo sè tílé fi jóná wàá sọ ọ́.
Ọ̀bẹlẹ̀wò bẹlẹ̀wò; bí ewúrẹ́ yó bàá dùbúlẹ̀ a bẹ ilẹ̀ ibẹ̀ wò.
Ọ̀bọ ni yo para ẹ̀.
Ọ̀dárayá tí ń fi ẹ̀gbẹ́ na igi.
Ọ̀daràn ẹyẹ tí ń musàn.
Ọdẹ a-fi-fìlà-pa-erin, ọjọ́ kan ni òkìkíi ẹ̀ ń mọ.
Ọ̀gáa má fi ẹsẹ̀ yí ẹrẹ̀, gbogbo ara ní ń fi yí i.
Ọ̀gán ìmàdò ò ṣéé kò lójú.
Ọ̀gẹ̀dẹ̀ ń bàjẹ́, a ní ó ń pọ́n.
Ọ̀gọ̀ ń gbé ọ̀gọ rù.
Ọ̀gbágbá wọlẹ̀, ó ku àtiyọ.
Ọgbọ́n àgbọ́njù ní ń pa òdù ọ̀yà.
Ọgbọ́n àgbọ́njù ní ń sọ ẹni diwin; bí oògún bá pọ̀ lápọ̀jù a sọni di wèrè; bóbìnrín bá gbọ́n àgbọ́njù, péńpé laṣọ ọkọọ ẹ̀ ń mọ.
Ọgbọ́n ọdúnnìí, wèrè ẹ̀míì.
Ọgbọ́n pẹ̀lúu sùúrù la fi ń mú erin wọ̀lú.
Ọjọ́ tí a ó bàá nù, gágá lara ń yáni.
Ọjọ́ tí a to ọkà a ò to ti èkúté mọ́ ọ.
Ọjọ́ tí àgbẹ̀ ṣíṣeé bá di kíyèsílẹ̀, ká ṣíwọ́ oko ríro.
Ọjọ́ tí elétutuú bá máa fò, ìjàm̀pere kì í rìn.
Ọ̀kánjúwà àgbẹ̀ tí ń gbin òwú sóko àkùrọ̀.
Ọ̀kánjúwà baba àrùn.
Ọ̀kánjúwà baba olè; àwòròǹṣoṣòó wo ohun olóhun má ṣèẹ́jú.
Ọ̀kánjúwàá bu òkèlè, ojù ẹ̀ẹ́ lami.
Ọ̀kánjúwà èèyàn-án dé àwùjọ, ó wòkè yàn-yàn-àn-yàn.
Ọ̀kánjúwà kì í mu ẹ̀jẹ̀ ẹlòmíràn; ẹ̀jẹ̀ ara ẹ̀ náà ní ń mu.
Ọ̀kánjúwà ò ṣéé fi wá nǹkan.
Ọ̀kánjúwà ológbò tó jókòó sẹ́nu ọ̀nà; ṣé eku eléku ló fẹ́ pa jẹ?
Ọ̀kánjúwà Oníṣàngó ní ń sọ ọmọ rẹ̀ ní Bámgbóṣé; ìwọ̀n oṣé tí a lè gbé là ń gbé.
Ọ̀kánjúwà pẹ̀lú olè, déédé ni wọ́n jẹ́.
Ọ̀kánjúwàá pín ẹgbàafà nínú ẹgbàaje; ó ní kí wọ́n pín ẹgbàá kan tó kù, bóyá igbiwó tún lè kan òun.
Ọ̀kẹ́rẹ́ gorí ìrókò, ojú ọdẹẹ́ dá.
Ọkọ̀ ń jò, ọkọ̀ ń jò! Ìgbà tó bá rì, kò parí ná?
Ọ̀kọ̀ọ̀kan lọwọ̀ ń yọ.
Ọ̀kùn-ún mọ̀nà tẹ́lẹ̀ kójú ẹ̀ tó fọ́.
Ọkùnrin tó fẹ́ òjòwú méjì sílé ò rẹ́ni fi ṣọ́lé.
“Ọla ni mò ń lọ,” tí ń fi koto ṣe àmù.
“Ọlá ò jẹ́ kí n ríran”; ọmọ Èwí Adó tí ń tanná rìn lọ́sàn-án.
Ọ̀làjà ní ń fi orí gbọgbẹ́.
Ọlọ́dẹ kì í torí atẹ́gùn yìnbọn.
Ọlọ́gbọ́n bẹẹrẹẹ́ pète ìgárá.
Ọmọ adìẹẹ́ fò, a ní “Ẹrán lọ àkẹ́ẹ̀!”
Ọmọ inú ayò ò ṣéé bá bínú.
Ọmọ orogún ẹ ẹ́ kú, o ní ẹní rí ẹ lọ́run ò purọ́; bí tìẹ́ bá kú ńkọ́?
Ọmọdé bú ìrókò, ó bojú wẹ̀yìn; òòjọ́ ní ń jà?
Ọmọdé jí ti ojú orun wá, ó ní “Àkàrà kéjìkéjì”; wọ́n ti ń mú u kẹ́ẹ̀ kó tó jí, ì ká ká níkẹ̀?
Ọmọrí odó pani lọ́tọ̀, ká tó wí pé ká kùn ún lóògùn.
Ọ̀mùtí ò mu agbè já.
Ọ̀nà ẹ̀bùrú dá ọwọ́ olúwaa ẹ̀ tẹlẹ̀.
Ọ̀nà ìgbàlẹ̀ a máa já sọ́run.
Ọ̀nà là ń ṣì mọ̀nà; bí a ò bá ṣubú, a kì í mọ ẹrùú dì.
Ọ̀nà ni yó mùú olè; ahéré ni yó mùú olóko.
Ọ̀nà ọ̀fun, ọ̀nà ọ̀run: méjèèjì bákan náà ni wọ́n rí.
Ọ̀pá àgbéléjìká, a-tẹ̀yìn-lójú.
Ọ̀pọ̀ oògùn ní ń ru ọmọ gàle-gàle.
Ọ̀pọ̀lọ́ lejò ń bùjẹ, tí à ń wí pé ilẹ̀ẹ́ rorò?
Ọ̀ràn kì í yẹ̀ lórí alábahun.
Ọ̀ràn ńlá-ńlá ní ń bá àpá; ọ̀ràn ṣẹ́kú-ṣẹ́kú ní ń bá oṣè.
Ọ̀ràn ò dun gbọ̀ọ̀rọ̀; a dá a láàárọ̀, ó yọ lálẹ́.
Ọ̀ràn ọ̀gẹ̀dẹ̀ ò tó ohun tí à ń yọ àdá sí.
Ọ̀rọ̀ lọmọ etí ń jẹ.
Ọ̀rọ̀ ò pọ̀, àkàwée ẹ̀ ló pọ̀.
Ọ̀ràn ọkàá ní ìba; ayé ní òṣùwọ̀n.
Ọ̀rọ̀ púpọ̀ ò kún agbọ̀n; irọ́ ní ń mú wá.
Ọ̀rọ̀ tí a dì ní gbòdògì: bo déwée kókò yó fàya.
Ọ̀rọ̀ tí ò ní ohùn fífọ̀, dídákẹ́ ló yẹ ẹ́.
Ọ̀ṣọ́ oníbùjé ò pé isán; ọ̀ṣọ́ onínàbì ò ju ọdún lọ.
Ọ̀tọ̀ọ̀tọ̀ là ń tẹ ẹrẹ̀; ọ̀tọ̀ọ̀tọ̀ là ń tẹ eruku.
Ọwọ́ọ baba lẹ wò, ẹ ò wo ẹsẹ̀ẹ baba.
Ọ̀wọ́n yúnlé, ọ̀pọ̀ọ́ yúnjà.
Pala-pálà kì í ṣe ẹran àjẹgbé; ẹ ṣáà máa mu àgúnmu.
Pápá tó ní òun ó jòó wọ odò, ọ̀rọ̀ ló fẹ́ẹ́ gbọ́.
Paramọ́lẹ̀ẹ́ kọ ọ̀ràn àfojúdi.
Pẹ̀lẹ́-pẹ̀lẹ́ lejòó fi ń gun àgbọn.
Pẹ̀tẹ̀pẹ́tẹ̀ ọ̀rọ̀, a-ta-síni-lára-má-wọ̀n-ọ́n.
Pípẹ́ ni yó pẹ̀ẹ́, agbọ̀n á bo adìẹ.
Pípẹ́ ni yó pẹ̀ẹ́, akólòlò á pe baba.
Pípẹ́ ni yó pẹ̀ẹ́, akọ̀pẹ yó wàá sílẹ̀.
Pípẹ́ ni yó pẹ̀ẹ́, amòòkùn yó jàáde nínú odò.
Pípẹ́ ni yó pẹ̀ẹ́, èké ò mú rá.
Pípẹ́ ni yó pẹ̀ẹ́, ẹní lọ sódò á bọ̀ wálé.
Pípẹ́ ni yó pẹ̀ẹ́, Ọ̀rúnmìlà yó jẹ àgbàdo dandan.
Rò ó kóo tó ṣe é, ó sàn ju kóo ṣé kóo tó rò ó.
Sà á bí olóògùn-ún ti wí.
Sùúrùú lérè.
Sùúrù loògùn ayé.
Sùúrù ò lópin.
Ṣàǹgbákó ró, a ní kò róo re, Ṣàǹgbàkùú gbè é lẹ́sẹ̀.
Ṣe-ká-rí-mi, alájá tó so ẹ̀gi mọ́rùn.
“Ṣé kí n fìdí hẹ?” làfòmọ́ fi ń di onílé.
Ṣe-ǹ-ṣe dìwọ̀fà, bó ṣe é yó dẹrúu wọn.
Ṣe-ǹ-ṣe ewúrẹ́ làgùntàn ńfiyè sí.
“Ta á sí i” kì í báni wá ọfà.
Ta ní rán Abẹ́lù wọ ọkọ̀, tó ní ọkọ̀ọ́ ri òun?
“Tàná là ńjà lé lórí”, ló pa Baálẹ̀ẹ Kòmọ̀kan.
Tantabùlù, aṣòróówọ̀ bí ẹ̀wù àṣejù.
Tìjà tìjà ní ń ṣe ará Ọ̀pọ́ndá.
Tọ̀sán tọ̀sán ní ń pọ́n ìtalẹ̀ lójú; bílẹ̀ẹ́ bá ṣú yó di olóuńjẹ.
Wàrà ò sí lónìí, wàràá wà lọ́la.
Wẹ́rẹ́ wẹ́rẹ́ nikán ń jẹlé.
Wíwòó tó ìran.
“Wó ilé ẹ kí ń bá ọ kọ”: ẹrù ikán kan ní ńpa fúnni.
Wọ̀bìàá yó tán, ó pe ẹgbẹ́ ẹ̀ wá.
Wọ́n ní,; “Ìbàrìbá, ọmọ ẹẹ́ jalè.” Ó ní “A gbọ́ tolè tó jà; èwo lokùn ọrùn-un ẹ̀'?”
Wọ́n purọ́ fún ọ, o ò gbà; o lè dé ìdí òótọ́?
Wọ́n torí ajá ń lóṣòó lọ fowó rọ̀bọ.
Yíyọ́ ẹkùn, tojo kọ́; ohun tí yó jẹ ní ń wá.
Yọkọlú-yọkọlú, kò ha tán bí? Ìyàwó gbọ́kọ ṣánlẹ̀, ọkọọ́ yọké.
A hán ìkokò lọ́wọ́ ọ̀tún, a hán ìkokò lẹ́sẹ̀ òsì; ó ku ẹni tí yó kò ó lójú.
A kì í dá ẹ̀rù okó ńlá ba arúgbó.
A kì í dùbúlẹ̀ ṣubú.
A kì í fi ojoojúmọ́ rí olè jà kó dà bíi tọwọ́ ẹni.
A kì í fi ojú olójú ṣòwò ká jèrè.
A kì í fi ojúbọ́rọ́ gba ọmọ lọ́wọ́ èkùrọ́.
A kì í gbọ́ “gbì” ìràwé.
A kì í mọ ibi tí à ńlọ kí ọrùn ó wọ ẹni.
A kì í sọ pé ọjàá nígbà; bó bá nígbà, kíníṣe tí wọ́n tún ńná a?
A kì í ṣe ọ̀jẹ̀ ṣe ojú tì mí; konko lojú alágbe.
A kì í ṣe ọ̀tẹ̀ eranko gán-ń-gán; bí a bá he ìgbín àdá là ń nà á.
A kì í walẹ̀ fún adìẹ jẹ.
À ń pa ẹ̀kukù, ẹ̀kukù ń rúwé; à ń yan nínú aṣẹro, aṣẹro ń dàgbà; à ń kébòsí Ògún, ara Ògún ń le.
À ń pòyì ká apá, apá ò ká apá; à ń pòyì ká oṣè, apá ò ká oṣè; à ń pòyì ká kànga, kò ṣé bínú kó sí.
“A ò mọ̀yí Ọlọ́run yó ṣe” kò jẹ́ ká bínú kú.
A pa ẹmọ́ lóko ilá, a jù ú sí ọ̀kẹ́ ìlasa; ilé ẹmọ́ lẹmọ́ lọ.
Abẹ́rẹ́ á lọ kí ọ̀nà okùn tó dí.
Abẹ̀wẹ̀ ń wá ọ̀tá fúnra ẹ̀.
Abiyamọ ọ̀tá àgàn; ẹní ń ṣiṣẹ́ ọ̀tá ọ̀lẹ.
Aboyún bí, ìhá tù ú.
Àdán tó sùn sídìí ọsàn ò rí he, áḿbọ̀sì oódẹ tó ní òún jí dé.
Adékànḿbí ò du oyè; ó bèèrè ni.
Adùn ní ń gbẹ̀yìn ewúro.
Adùn-ún tán lára aṣọ ogóje; a nà án han ẹni méje; a bẹ̀ ẹ́ wò a rí iná méje; ó di ọjọ́ keje ó fàya.
A-fàkàrà-jẹ̀kọ́ ò mọ iyì ọbẹ̀.
Afẹ́fẹ́ kì í fẹ́ kí omi inú àgbọn dànù.
Àfẹjútoto ò mọ ọkùnrin.
Àfẹ́ká là ń fẹ́ iná.
Àgùdà ò jẹ lábẹ̀ẹ Gẹ̀ẹ́sì.
Àgbà tí kò tó ọmọdéé rán níṣẹ́ ní ńsọ pé kó bu omi wá ká jo mú.
Àgbàbọ́ ò di tẹni.
Àgbàbọ̀ọ ṣòkòtò, bí kò fúnni lẹ́sẹ̀ a ṣoni; rẹ́mú-rẹ́mú ni ohun ẹni ń bani mu.
Àgbàká lèéfí ń gba igbó.
Àgbàká lẹsẹ̀ ńgba ọ̀na.
Àgbaǹgbá ṣe bẹ́ẹ̀, ó làwo lórí san-san.
Àgbàrá kọ́ ni yó gbèé omi lọ.
Àgbàtán ni gẹ̀gẹ̀ńgba ọ̀fun.
Àgbẹ̀ gbóko róṣù.
Àgbinsínú legbin ń gbin; àkùnsínú lẹkùn ń kùn; hùn hùn hùn ẹlẹ́dẹ̀ inú ẹlẹ́dẹ̀ ní ń gbé.
Agbójúlógún fi araa rẹ̀ fóṣì ta.
Àgbólà ni tàgbọ̀nrín; ọjọ́ tí àgbọ̀nrín bá gbó ni ọjọ́ ikúu rẹ̀ ń yẹ̀.
Àìdúró là ń pè níjó.
Àìtó eyín-ín ká ni à ń fọwọ́ bò ó.
Ajá ilé ò mọdẹẹ́ ṣe.
Àjà kì í jìn mọ́ ológbò lẹ́sẹ̀.
Ajá tó máa rún ọkà á láyà; ológbò to máa jẹ àkèré á ki ojú bọ omi.
Ajá wéré-wéré ní ń pa ikún.
Ajá wo ẹyẹ láwòmọ́jú.
Ajé sọ ọmọ nù bí òkò.
Àjẹgbé nigún ń jẹbọ.
Ajìnfìn, má ta ojú ilé; ọ̀pọ̀lọ́ jìnfìn má ta ojú àtijáde.
A-jókò-ó-kunkun ò jẹ́ kí a-jókòó-jẹ́jẹ́ ó jókòo.
Àjùmọ̀bí ò kan ti àrùn; kí alápá mú apáa rẹ̀ kó le.
A-ká-ìgbá-tà-á náwó ikú.
Àkànṣe lọfà ìmàdò; jagan oró ò ran èse.
Àkèekèé ní òún kúrò ní kòkòròo kí nìyí?
Àkèekèé rìn tapó-tapó.
Akíkanjú-kankan, ogun ní ń lọ; abùwàwà, ọjà ní ń ná; àkànní òbúkọ, bó bá tòṣì a máa rí jẹ.
Àkótán ni gẹ̀gẹ̀ ń kó ọ̀fun.
Àkùkọọ́ kọ, ọ̀lẹẹ́ pòṣé.
Alágẹmọọ́ ti bímọọ rẹ̀ ná; àìmọ̀-ọ́jó kù sọ́wọ́ọ rẹ̀.
Alágbàró ò yege; aláṣọ á gbà á bó dọ̀la.
Alákatam̀pò ojú ò lè ta ẹran pa.
Aláǹgbá tó já látorí ìrókò tí kò fẹsẹ̀ ṣẹ́, ó ní bẹ́nìkan ò yìn un òun ó yinra òun.
Alára ní ńgbáraá ga; bádíẹ́ bá máa wọ̀ọ̀dẹ̀ a bẹ̀rẹ̀.
A-lèjà-má-lè-jà-pẹ́, ẹlẹgbẹ́ ojo.
Àlejò orí ni kókó.
Apá lará; ìgbọ̀nwọ́ niyèkan.
Àpáàdìí gbóko kò rà.
Àpagbé lOrò ń pagi.
Apárí ní ń fojú di abẹ.
Apẹ́ẹ́jẹ kì í jẹ ìbàjẹ́.
Àpọntán kò wí pé kí odò má sun.
Ara kì í wúwo kí alára má lè gbe.
Araà mí gba òtútù, ó gba ọ̀nini.
Àràbà ńlá fojú di àáké.
Ààrẹ àgòrò tó bá gbójú, tòun tolúwa rẹ̀ lẹgbẹ́ra.
Àríṣe làríkà.
Ariwo àjìjà ní ń dọ́run.
Àroó pẹ́ lóko, kò tún mọ ìlùú lù.
Asúrétete ní ń wojú ọjọ́.
Àṣá ò gbádìẹ níkọ̀kọ̀; gbangba làṣá ń gbádìẹ.
Àṣá ò lè balẹ̀ kó gbéwúrẹ́.
Àṣá wo ahun títí; àwòdí wo ahun títí; idì baba àṣá, kí ló lè fi ahun ṣe?
Àṣá wo ìgbín kọ̀rọ̀; ìkaraun-un rẹ̀ ò jẹ́ kó gbé e.
Àṣá wọ̀bọ kò rọ́wọ́ gbé e.
Àṣírí ìkokò, ajá kọ́ ni yó tùú u.
Àtẹ́lẹwọ́ ẹni kì í tanni.
Àyè kì í há adìẹ kó má dèé ìdí àbaa rẹ̀.
Bí a bá ń pa èpo oṣè, ṣe ní ń máaá sanra sí i.
Bí a kò bá jìyà tó kún agbọ̀n; a ò lè jẹ oore tó kún ahá.
Bí a kò bá ṣe bí ẹlẹ́dẹ̀ lọ́nà Ìkòròdú, a ò lè ṣe bí Adégbọrọ̀ lọ́jà ọba.
Bí ebí bá ń pa ọ̀lẹ, à jẹ́ kó kú.
Bí ẹkẹ́ẹ tálákà ò tó lówùúrọ̀, á tó lálẹ́.
Bí ẹnìkan ò kíni “Kú-ù-jokòó,” kíkí Ọlọ́run-ún ju ti igba èèyàn lọ.
Bí ẹrú yó bàá jẹ ìfun, ibi ẹ̀dọ̀ níí tí ń bẹ̀rẹ̀.
Bí ẹ̀yá bá dẹkùn, ẹran ní ńpajẹ.
Bí ìbí bá tẹ̀, bí ìbí bá wọ́, oníkálukú a máa ṣe baba nílé araa rẹ̀.
Bí ilẹ̀ẹ́ bá mọ́, ojú orun lọ̀lẹ ń wà.
Bí iná kò bá tán láṣọ, ẹ̀jẹ̀ kì í tán léèékánná.
Bí ìṣẹ́ bá ń ṣẹ́ ọ̀dọ́ láṣẹ̀ẹ́jù, kó lọ sígbó erin; bó bá pa erin ìṣẹ́ẹ rẹ̀ a tán; bí erín bá pá a, ìṣẹ́ẹ rẹ̀ a tán.
Bí iwájú ò bá ṣeé lọ sí, ẹ̀yìn a ṣeé padà sí.
Bí màlúù tó màlúù, ọ̀pá kan ni Fúlàní fi ń dà wọ́n.
“Bí mo lè kú ma kú” lọmọkùrín fi ń lágbárá “N ò lè wáá kú” lọmọkùnrín fi ń lẹ.
Bí ó pẹ́ títí, akólòlò á pe baba.
Bí ó pẹ́ títí, àlejò á di onílé.
Bí ó ti wuni là ń ṣe ìmàle ẹni; bó wu Lèmó̩mù a fẹlẹ́dẹ̀ jẹ sààrì.
Bí Ògún ẹní bá dánilójú, à fi gbárí.
Bí ojú kò pọ́nni bí osùn, a kì í he ohun pupa bí idẹ.
Bí ojú owó ẹni ò yóni, ènì ò lè yóni.
Bí ojúmọ́ mọ́ lékèélékèé a yalé ẹlẹ́fun, agbe a yalé aláró, àlùkò a yalé olósùn.
Bí ọwọ́ kò sin ilẹ̀, tí kò sin ẹnu, ayo ní ń jẹ́.
Bí Ṣàǹgó bá ńpa àràbà, tó ń pa ìrókò, bíi tigi ńlá kọ́.
Dàńdógó kì í ṣe ẹ̀wù ọmọdé.
Dídán là ń dán ọ̀ràn wò; bí olówó ẹní kú, à lọ ṣúpó.
Dídán lẹyẹlé ń dán kú.
Díẹ̀-díẹ̀ leku ń jawọ.
Díẹ̀-díẹ̀ lẹyẹ ń mu ọsàn.
Díẹ̀-díẹ̀ ní ń tánṣẹ́.
Dùndún fọ̀ràn gbogbo ṣàpamọ́ra.
Ebè kan ṣoṣo àkùrọ́ kúrò ní “Mo fẹ́rẹ̀ẹ́ ṣíwọ́.”
Ebi ni yó kọ̀ọ́ wèrè lọ́gbọ́n.
Ebí ń pa ejò, ahún ń yan.
Ebi ò jẹ́ ká pa ọwọ́ mọ́; ebí ṣenú papala.
Èébú kì í so.
Èdì kì í mú ọjọ́ kó má là.
Eégún tí ń jẹ orí ẹṣin, orí àgbò ò lè kò ó láyà.
Èkó ilá gba ara ẹ̀ lọ́wọ́ ọ̀bẹ.
Èminrin ń jẹni, kò tó ìyà.
Èpè ìbínú ò pa odì.
Èpè ìlasa kì í ja àgbọ̀nrín.
Èpò ìbúlẹ̀ kì í pa irẹ́.
Erín jẹ̀ jẹ̀ jẹ̀ kò fọwọ́ kọ́ aṣá; ẹ̀fọ́n jẹ̀ jẹ̀ jẹ̀ kò ki ẹsẹ̀ wọ pòòlò; ẹyẹ kékéèké ń fò lókè wọn ò forí gbági.
Èṣì ò rọ́ba dádé; Ògúnṣọṣẹ́ ò róòrùn wẹ̀wù ẹ̀jẹ̀; òdòdó ò róòrùn pọ́n; ilé ọmọ lọmọ́ ti pọ́n wá.
Eṣinṣín ń pọntí; ekòló ń ṣú ọ̀lẹ̀lẹ̀; kantí-kantí ní ká wá nǹkan dí agbè lẹ́nu kí nǹkankan má kòó sí i.
Eṣú jẹ oko tán eṣù lọ; eṣú lọ Wata, ilée rẹ̀.
Èèwọ̀ ni tọwọ̀; a kì í figi ọwọ̀ dáná.
Ewu iná kì í pa àwòdì.
Ewúrẹ́ ń ṣọdún, àgùtán gbàlù sẹ́yìn, òbúkọọ́ ní ká sin òun lọ sílé àna òun.
Ewúrẹ́ ò lè rí ewé ọdán òkè fi ṣe nǹkan.
Ewúro ò fi tojo korò.
Èèyàn ìbáà kúrú, ìbáà búrẹ́wà, gbèsè ò sí, ìtìjú ò sí.
Ẹbọ jíjẹ kì í pa igún.
Ẹgbẹ̀rún eèrà ò lè gbé ṣúgà; wọ́n ó kàn tò yí i ká lásán ni.
Ẹgbẹ̀rún ẹja ò lè dẹ́rù pa odò.
Ẹ̀yìn ológbò kì í balẹ̀.
Ẹjọ́ ẹlẹ́jọ́, lọ́yà ń rò ó, áḿbọ̀ǹtorí ẹjọ́ araa rẹ̀.
Ẹlẹ́mùn-ún ò mú eégún.
Ẹ̀lúlùú ní kàkà kí òun má dun ọbẹ̀, òun á rúnwọ rúnsẹ̀ sí i.
Ẹ̀lukú tí kò ní èlè lẹgbẹ́ẹ rẹ̀ ń ṣá pa.
Ẹní bá ń ṣiṣẹ́ kì í ṣọ̀lẹ; bórí bá túnniṣe a kì í tẹ́ bọ̀rọ̀.
Ẹní bá ń jẹ òbúkọ tó gbójú, yó jẹ àgùtàn tó yọ̀wo.
Ẹní bá yẹ ọ̀nà Ìjẹ̀bú tì ni yó yẹ̀ ẹ́ tán.
Ẹní gbani láya ò ní kírú ẹni má rà.
Ẹní máa jẹun kunkun a tìlẹ̀kùn kunkun.
Ẹní máa rí àtisùn akàn á pẹ́ létí isà.
Ẹní máa jẹ oyin inú àpáta kìí wo ẹnu àáké.
Ẹní máa rí àtisùn-un pẹ́pẹ́yẹ á jẹ gbèsè àdín.
Ẹní yára lÒgún ń gbè.
Ẹni èèyàn ò kí kó yọ̀; ẹni Ọlọ́run ò kí kó ṣọ́ra.
Ẹni ọ̀lẹ́ paá re ọ̀run òṣì; ẹni iṣẹ́ paá re ọ̀run ẹ̀yẹ.
Ẹni tí ó gbin ọrún èbù tó pè é nígba, tó bá jẹ ọgọ́rùn-ún òtítọ́ tán, á wá jẹ ọgọ́rùn-ún irọ́.
Ẹni tí ó gbálẹ̀ ni ilẹ̀ ń mọ́ fún.
Ẹni tí ó bá ní ìtara ló ní àtètèbá.
Ẹni tí eégún ń lé kó máa rọ́jú; bó ti ń rẹ ará ayé, bẹ́ẹ̀ ní ń rẹ ará ọ̀run.
Ẹni tí ó forí sọlẹ̀ẹ́ gbìyànjú ikú.
Ẹni tí à ḿbọ́ ò mọ̀ pé ìyàn-án mú.
Ẹni tí ó fò sókèé bẹ́ ijó lórí.
Ẹni tí iṣẹ́ ń paá yá ju ẹni tí ìṣẹ́ ń pa.
Ẹni tí ó bá pẹ́ lẹ́yìn ni à ń yọ́ omi ọbẹ̀ dè.
Ẹni tí ó pa mẹ́fà lógun Ọ̀la: wọ́n ní “Háà, hà, háà!” Ó ní kí wọ́n gbé ọpọ́n ayò wá, ó tún pa mẹ́fà; ó ní bí ojú kò tó tẹ̀gi, ojú kò tó tilé?
Ẹni tí ń gbẹ́lẹ̀ ní ń sìnkú; ẹni tí ń sunkún ariwo ló ń pa.
Ẹni tí ó bá wo ojú ìyàwó ní ń mọ̀ pé ìyàwó ń sunkún.
Ẹni tí ọ̀ṣọ́ bá wù kó ṣòwò; ẹni ajé yalée rẹ̀ ló gbọ́n.
Ẹni tí ó bá ńjẹ lábẹ́ẹ Jẹ́gẹ́dẹ́ ní ńpè é nígi àràbà.
Ẹni tí ó bẹ Ìgè Àdùbí níṣẹ́, araa rẹ̀ ló bẹ̀; Ìgè Àdùbí ò níí jẹ́, bẹ́ẹ̀ni kò níí kọ̀.
Ẹni tí kíkíi rẹ̀ ò yóni, àìkíi rẹ̀ ò lè pani lébi.
Ẹnu iṣẹ́ ẹni ni a ti ń mọ ẹni lọ́lẹ.
Ẹnu òfìfo kì í dún yànmù-yànmù.
Ẹnú dùn-ún ròfọ́; agada ọwọ́ dùn-ún ṣánko.
Ẹ̀rù kì í ba igbó, bẹ́ẹ̀ni kì í ba odò; ẹ̀rù kì í ba ọlọ lójú ata.
Ẹ̀rù kì í ba orí kó sá wọnú.
Ẹ̀rù ogun kì í ba jagun-jagun.
Ẹsẹ̀ kì í wúwo kí ẹlésẹ̀ má lè gbé e.
Ẹ̀sọ̀ ẹ̀sọ̀ ni ìgbín fi ń gbà gun igi.
Ẹṣin kì í dani kí á má tún gùn ún.
Ẹṣin kì í já kó já èkejìi rẹ̀.
Ẹ̀tẹ́ bá ọ̀lẹ.
Ẹyẹ ò sọ fún ẹyẹ pé òkò ń bọ̀.
Fi gọ̀gọ̀ sílẹ̀ fún ọ̀dáwé; fi ọkọ sílẹ̀ fún onílara.
Fífẹ́ la fẹ́ ẹ̀fọ́ tí à ń pèé ní ọ̀rẹ́ ẹ̀kọ ti ilé ogeé tó ogeé jẹ.
“Fọ́ ẹ̀kọ ká jọ mu ú,” kò tó ọkọlóbìnrin-ín ṣe ni.
Gbẹ́dó-gbẹ́dó kan ò lè fi ọ̀gẹ̀dẹ̀ ṣe nǹkan.
Ìbẹ̀rù ejò ò jẹ́ ká tẹ ọmọ ejò mọ́lẹ̀.
Ibi gbogbo ní ń rọ àdàbà lọ́rùn.
Ibi gbogbo nilẹ̀ ọ̀wọ̀.
Ibi tí a ní kí gbégbé má gbèé, ibẹ̀ ní ń gbé.
Ibi tí a ní kí tẹ̀tẹ̀ má tẹ̀, ibẹ̀ ní ń tẹ̀.
Ibo ni imú wà sẹnu? Ibo ni Làǹlátẹ̀ẹ́ wà sí Èrúwà?
Idà kì í lọ kídà má bọ̀.
Ìdẹra ò kan àgbà.
Igi kì í dá lóko kó pa ará ilé.
Igúnnugún pa guuru mádìẹ; kò leè gbe.
Igba eṣinṣin kì í dènà de ọwọ̀.
Igba ẹranko kì í dènà de ẹkùn.
Ìgbà yí làárọ̀? Arúgbó ń kọgba.
Ìgbà yí làárọ̀? Arúgbó ń ṣoge.
Ìgbé a gbé ìyàwó kò ṣéé gbé owó.
Igbe kí-ni-ngó-jẹ-sùn ní ḿpọ̀lẹ.
Ìgbín kì í tẹnu mọ́gi kó má gùn ún.
Ìgbín kọ mímì ejò.
Ìjà ò mọ ẹ̀gbọ́n, ó sọ àbúrò dakin.
Ìje òun oore ní ń mú ọmọ ṣiṣẹ́.
Ìjèṣà ò nídìi ìṣáná; ilé lọmọ Ọwá ti ń fọnná lọ sóko.
Ìjẹkújẹ kì í pa ahanrandi.
Ikán ò lè rí ṣe lára ìgànná.
Ìkòkò tí yó jẹ ata, ìdí ẹ̀ á gbóná.
Ìkọ́ kì í kọ́ ejò lẹ́sẹ̀.
Ikọ̀ tí ò mọ iṣẹ́ẹ́ jẹ́ ní ń jẹ́ ẹ lẹ́ẹ̀mejèe.
Ilá kì í ga ju akórè lọ kó má tẹ̀ ẹ́ ká.
Ilé tí a tóó kun, a kì í bo ìtùfùu rẹ̀.
Ilé tí a tó lọ sùn lọ́sàn-án, a kì í tó òru lọ sùn ún.
Ìlérí adìẹ, asán ni lójú àwòdì.
Ìlẹ̀kẹ̀ẹ́ gbé orí àtẹ wu ọ̀lẹ.
Ìlẹ̀kẹ̀ ọ̀pọ̀lọ́ ò yí olè lójú.
Ìlọrin ò lóòṣà; ẹnu lòòṣà Ìlọrin.
Ìmúmúnàá abìdí sembé-sembé; ìmúmúnàá ò dáná rí, tiná-tiná ní ḿbá kiri.
Iná kì í jó kí ògiri sá.
Iná kì í jó kó wọlé akàn.
Ìpa à ń poṣè ara ló fi ńsan.
Ìpẹ̀ta lọṣẹ àpọ́n.
Ìpilẹ̀ ọrọ̀ọ́ lẹ́gbin.
Ìpọ́njú àgbẹ̀ ò ju ọdún kan.
Ìpọ́njú lọmọdé fi ń kọ́Fá, ìgbẹ̀yìn-in rẹ̀ a dẹni.
Ire tí ọwọ́ọ̀ mi ò tó, ma fi gọ̀ǹgọ̀ fà á.
Ìrèké ti ládùn látọ̀run.
Ìríkúrìí kì í fọ́ ojú.
Irínwó ẹfọ̀n, ẹgbẹ̀rin ìwo, ogún-un Fúlàní, ójìi bàtà; Ògídíolú ò wẹ̀yìn tó fi lé Adalo lùgbẹ́.
Ìròjú baba ọ̀lẹ.
Ìrókò o-nígun-mẹ́rìn-dín-lógún ò tó erin-ín gbémì, áḿbọ̀ǹtorí ìtóò a-lara-boro-boro.
Ìrònú ìkokò ní yó pa ajá.
Ìrọ́jú ni ohun gbogbo; ojoojúmọ́ ní ń rẹni.
Ìsàlẹ̀ ọrọ̀ọ́ lẹ́gbin.
Isán ń bọ́jú, ìtàlá ń wẹsẹ̀.
Iṣẹ́ ajé le, ó tó ọpa.
Ìṣẹ́ kì í ṣe ohun àmúṣeré; ìyà kì í ṣe ohun àmúṣàwàdà.
Iṣẹ́ loògùn ìṣẹ́.
Ìṣẹ́ ń ṣẹ́ ọ ò ń rojú; ta ni yó fùn-ún ọ ni oògùn-un rẹ̀?
Ìṣẹ́ ní òun ó kòówó; ìyàá ní òun ó singbà; réderèdeé ní òun ó ṣe onígbọ̀wọ́; ta ní jẹ́ rere nínúu wọn?
Ìṣẹ́ ò gbẹ́kún, ebí jàre ọ̀lẹ.
Iṣẹ́ ọ̀gẹrọ̀ lọ̀lẹ́ mọ̀ọ́ ṣe; kò jẹ́ wá iṣẹ́ agbára.
Ìṣẹ́ tó ṣẹ́ ọmọ lógún ọdún, ìyà tó jẹ ọmọ lọ́gbọ̀n oṣù, bí kò pa ọmọ, a sì lẹ́yìn ọmọ.
Iṣẹ́-ajé-ò-gbé-bòji, ọmọ ẹ̀ Òjíkùtù.
Iṣu àtẹnumọ́ kì í jóná; ọ̀kà àtẹnumọ́ kì í mẹrẹ; àwòdì kì í gbé adìẹ à-tẹnu-kunkun-mọ́.
Iṣu ẹni kì í fini pe ọmọdé kó má ta.
Iṣú wà lọ́wọ́ ẹ; ọ̀bẹ́ wà lọ́wọ́ ẹ.
Ìwà ọ̀lẹ ń ba ọ̀lẹ lẹ́rù; ọ̀lẹ́ pàdánù, ó ní aráyé ò fẹ́ràn òun.
Ìwòyí èṣí ewùràa babaà mí ti ta; ìrègún rere ò sí níbẹ̀.
Ìyà tó ń jẹ ọ̀lẹ ò kéré; a-lápá-má-ṣiṣẹ́.
Ìyànjú là ń gbà; bí a ò gbìyànjú bí ọ̀lẹ là ń rí; ojoojúmọ́ ní ń rẹni.
Ìyáwọ́, ìyásẹ̀ lajá fi ń pa ehoro; wàrà-wàrà lẹkùn ń gùn.
Jagajìgì ò mọ ogun; ogun ń pa elégbèje àdó.
Kàkà kí ilẹ̀ kú, ṣíṣá ni yó ṣàá.
Kì í kan ẹni ká yẹrí.
Kí a re odò ká sùn; kí ni ará ilé yó mu?
Kí á gbé ọkọ́ so sájà ká pète ìmẹ́lẹ́; ojúgun-ún yó tán ó fikùn sẹ́yìn.
Kí á ránni níṣẹ́ ò tó ká mọ̀ ọ́ jẹ́.
Kí á tó bí ọmọdé, ẹnìkan là ń bá ṣeré.
Kí eégún tó dé lAlágbaàá ti ń fọ̀lẹ̀lẹ̀ jẹ̀kọ.
Kì í rẹ òòrẹ̀ kó rẹ sinsin ìdí ẹ̀.
Kì í tán nígbá osùn ká má rìí fi pa ọmọ lára.
Kí ni eégún ń wò tí kò fi òwúrọ̀ jó?
Kí ní ń bẹ nínú isà tí yó ba òkú lẹ́rù?
Kí ni ọmọ ẹyẹ ó ṣe fún ìyá ẹ̀ ju pé kó dàgbà kó fò lọ?
Kí òyìnbó tó dé la ti ń wọ aṣọ.
Kíkú ajá, n kò ní omitooro ẹ̀ẹ́ lá; àìkú ẹ̀ n kò ní pè é rán níṣẹ́.
Kìnnìún ò níí ṣàgbákò ẹkùn.
Kò ka ikú: àdàbà sùú-sùú tí ń jẹ̀ láàrin àṣá.
Kò sí alápatà tí ń pa igún.
Kò sí bí igbó ṣe lè ta kókó tó, erin óò kọjá.
Kò sí èrè nínúu “Gba owó kà.”
Kò sí ewu lóko, àfi gìrì àparò.
Kò sí ẹni tí Ọlọ́run ò ṣe fún, àfi ẹni tó bá ní tòun ò tó.
Kò sí ibi tí kò gba ọ̀gọ̀; ọ̀lẹ layé ò gbà.
Kò sí ibi tí ọwọ́-ọ̀jà erin ò tó.
Kò sí ikú tí kò rọ adìẹ lọ́rùn.
Kò sí ohun tí ń ti òkè bọ̀ tí ilẹ̀ ò gbà.
Kò sí oúnjẹ tí ń mú ara lókun bí èyí tí a jẹ sẹ́nu ẹni lọ.
Kó wó, kó wó, àràbà ò wó; ojú tìrókò.
Kọ̀ǹkọ̀ṣọ̀ọ́ ní bí a ti ṣe òun tó yìí, òún ṣì ń ku èlùbọ́.
Kùtù-kùtù kì í jíni lẹ́ẹ̀mejì; kùtù-kùtù ní ń jẹ́ òwúrọ̀; biri ní ń jẹ́ alẹ́.
Labẹ́-labẹ́ ò bá tìjà wá odò; kanna-kánná ò bá ti ẹ̀kọ wá oko.
Labẹ́-labẹ́ ò bẹ̀rù ìjà.
Lékèélékèé gbàràdá, ó gba tẹlòmíràn mọ.
Lójú-lójú là ń wo ẹni tí a óò kéwì fún.
Máà gbíyè lógún; ti ọwọ́ ẹni ní ń tóni.
“Má kọjá mi Olùgbàlà” kì í ṣe orin à-kúnlẹ̀-kọ.
Màrìwò ò wí fúnra wọn tẹ́lẹ̀ tí wọ́n fi ń yọ.
Màrìwò ò wojú ẹnìkan, àfi Ọlọ́run.
Mo di arúgbó ọdẹ tí ńtu olú, mo di àgbàlagbà ọdẹ tí ń wa ògòǹgò láàtàn; mo di ògbólógbòó akítì tí ń gba ìbọn lọ́wọ́ ọdẹ.
“Mo kúgbé” lehoro ń dún lóko; “Mo mówó rá” làparò ń dún lábà-a bàbà.
“Mo ṣe é tán” ló níyì; a kì í dúpẹ́ aláṣekù.
Múlele múlèle: ilá tí ò mú lele ò léè so; ikàn tí ò mú lele ò léè wẹ̀wù ẹ̀jẹ̀.
“N ó lọ, ng ó lọ!” lobìnrín fi ń dẹ́rù ba ọkùnriń “Bóo lè lọ o lọ” lọkùnrín fi ń dẹ́rù ba obìnrin.
Ní inú ẹ̀gún, ní inúu gọ̀gọ̀, ọmọ ayò a ṣara bòró.
Ní inú òfíì àti ọ̀láà, ọmọ páńdọ̀rọ̀ ń gbó.
Ní inú òwú la ti ń bù ṣènì òwú.
Ní ọjọ́ eré nìyà ń dun ọ̀lẹ; kàkà kó wọlé kó jáde a fọwọ́ rọ igi, a pòṣé ṣàrà.
Ní teere, ní tèèrè, Ṣàngó ṣe bẹ́ẹ̀ ó jó wọjà.
Ò báà kúrú, ò báà párí, gbèsè ò sí, ẹ̀sín ò sí; onígbèsè ló lè fini ṣẹ̀sín.
Ó di ọjọ́ tí àkàrà ìyá kùtà ká tó mọ ọmọ tó lè jẹ̀kọ.
Ó gbọ́ tiyán sògìrì mọ́dìí; o gbọ́ toko sọ àdá nù.
O kò gun ẹṣin lọ́sàn-án, o ò gun èèyàn lóru, o ò du nǹkan kàrà-kàrà; báwo lo ṣe lè ní káyé má fọ̀ọ́?
O kò ṣá igi lọ́gbẹ́, o ò sọ ògùrọ̀ lọ́fà, o dédìí ọ̀pẹ o gbẹ́nu sókè ò ń retí; ọ̀fẹ́ ní ńro?
“Ó kù díẹ̀ kí n wí”: ojo ní ń ssọni da.
Ó ní ibi tí ó ń dé, itọ́-dídámì nínú ààwẹ̀.
O ní kí o gbó ogbó Olúàṣo; o lè jìyà bí Olúàṣo?
Ó pa obì, ó yọ abidún-un rẹ̀.
Obìnrin tí yó fẹ̀ẹ́ alágbára, ọkàn kan ní ń mú.
Obìnrin tẹ́ẹ́rẹ́ yẹ ọkọ ẹ̀ níjọ́ ijó, obìnrin gìdìgbà-á yẹ ọkọ ẹ̀ níjọ́ èbù; bó bá ru ọgọ́rùnún èbù tán a kó kébé-kébé níwájú ọkọ.
Òbúrẹ́wà ẹni, tòrìṣà ni; àìraṣọlò, tolúwarẹ̀ ni.
Odídẹrẹ́ kì í kú sóko ìwájẹ.
Odò kì í kún bo ẹja lójú.
Odò tí a bá mọ orísun ẹ̀ kì í gbéni lọ.
Odó tó bá tojú ẹni kún kì í gbéni lọ.
Oògùn kì í gbé inú àdó jẹ́.
Ogun kì í jà kó wọlé Asẹ́yín.
Ogun kì í rí ẹ̀yìn ogun.
Ogún ọdún tí ebí ti ń pa ọ̀gà, ìrìn-in fàájì ò padà lẹ́sẹ̀ẹ rẹ̀.
Ògbógbó àwọ̀n ní ń bi ajáko.
Ohun kan ladìẹ ń jẹ kágbàdo tó dé.
Ohun tí a bá gbìn la ó kàá.
Ohun tí a bá gbìn sẹ́yìn la ó padà bá.
Ohun tí a fún ẹ̀ṣọ́ ṣọ́ ni ẹ̀ṣọ́ ń ṣọ́.
Ohun tó ṣe ìjímèrè tó fi gungi ẹ̀gẹ̀: bí kò bá rí ohun tó jù bẹ́ẹ̀ lọ kò ní sọ̀kalẹ̀.
Ohun tó ṣe ìwọ̀fà tí kò fi wá sóko olówó, bójú bá kan ojú yó sọ fún olówóo rẹ̀.
Ohun títán lọdún eégún.
Òjìji ò bẹ̀rù ọ̀fìn.
Òjìji; ṣe lẹ́gẹ́-lẹ́gẹ́ má wòó.
Òjò ìbá rọ̀, kí ladẹ́tẹ̀ ìbá gbìn? Ọwọ́ adẹ́tẹ̀ ò ká ẹyọ àgbàdo mẹ́wàá.
Òjò pamí, òjò pa èreè mi; òjò ò pa ẹwà araà mi dànù.
Òjò-ó pọnmi fún ọ̀lẹ, kò ṣẹ́gi fún ọ̀lẹ.
Òjòó pa alágùnúndì, àgúndìí domi; ìyàwó ń retí àgúndì, ọkọ́ sùn sóko.
Òjó jìyà gbé; alágbáraá bú u, ó gun àjà; a tọ̀ ọ́.
Òjòó pa odídẹ àlùkò ń yọ̀, àlùkòó rò pé ìkó bàjẹ́; òjó mú ìkó wọṣọ.
Òjòjò ọ̀lẹ ò tán bọ̀rọ̀; ọ̀lẹ́ bà á tì ó dáná orí.
Ojú abanijẹ́ pọ́n, kò lè tan fìtílà.
“Ojú ànaà mi ò sunwọ̀n”; kò ju kó gba ọmọ ẹ̀ lọ.
Ojú kì í pọ́n iṣin ká má bàá wóró nínú ẹ̀.
Ojú kì í pọ́n iṣin kó má là.
Ojú là ń rọ́; ògó ṣòroó ṣe.
Ojú lakàn-án fi ń ṣọ́ orí.
Ojú mẹ́wàá kò jọ ojú ẹni.
“Ojú ò fẹ́rakù” tí ń ta ajá ẹ lókòó; ó fowó ṣíyán jẹ.
Ojú olójú kì í gba ọ̀ràn fúnni wò.
Ojú olójú ò jọ ojú ẹni; a-ṣọ́ràn-deni ò wọ́pọ̀.
Ojú pọ́n koko má fọ̀ọ́; ọ̀gẹ̀dẹ̀ pọ́n koko má rọ̀; ọ̀rán fini dùgbẹ̀-dùgbẹ̀ yunni nù; ọ̀ràn tí ń finni ò leè pani.
Ojú rẹ́gbin kò fọ́: a-jọ̀pọ̀-ìyà-má-rù.
Ojú ti kókó, ojú ti eéwo; ojú ti aáràgbá ìdí pẹ̀lú.
Ojú tí ń pọ́n awo àpọ́nkú kọ́; ìyà tí ń jẹ awo àjẹlà; ìṣẹ́ tí ń ṣẹ́ awo à-ṣẹ́-ṣẹ́-obì-jẹ ni.
Ojú tó ti rí gbẹ̀lẹ̀dẹ́ ti rópin ìran.
Ojú tó ti rókun ò ní rọ́sà kó bẹ̀rù.
Ojúmọ́ kì í mọ́ kí ọwọ́ má yùn-ún ẹnu.
Ojúoró ní ń lékè omi; òṣíbàtà ní ń lékè odò.
Òkè lẹyẹ ń fọhùn.
Òkè méjì kì í bínú ẹni; bí a bá gun ọ̀kan, à sì máa rọ ọ̀kan.
Òkété fìjà sẹ́yìn; ó dọ́jà tán ó káwọ́ lérí.
Òkìkí ajá kì í pa oṣù.
Òkìkí ò poṣù; ariwo ò pagún; ibi ẹ rí ẹ kíbòsíì mi lọ.
Oko etílé ladìẹ́ lè ro.
Òkò kan igi; òkò padà sẹ́yìn kí o rebi o ti wá.
Òkú ò moye à ń ràgọ̀.
Òkú ọdún mẹ́ta kúrò ní àlejò sàréè.
Òkú ọ̀lẹ ò ní pósí.
Olójú kì í fojú ẹ̀ sílẹ̀ kí tàlùbọ́ kó wọ̀ ọ́.
Olówó kì í fi owó ẹ̀ fún abòṣì ná.
Olówó mọ òwò.
Olúmọ Ẹ̀gbá ò ṣéé gbé.
Omi adágún ò lè gbé màlúù lọ.
Omi ló dànù, agbè ò fọ́.
Omi ń bẹ látọ́.
Omi ṣẹ́lẹ̀rú ò mu akèrègbè.
Omí wọ́ yanrìn gbẹrẹrẹ, bẹ́ẹ̀ni omi ò lọ́wọ́, omi ò lẹ́sẹ̀.
“Oní ló ń mọ,” ìjà ọ̀lẹ.
Òní, “Mò ń lọ”; ọ̀la, “Mò ń lọ,” kò jẹ́ kí àlejò gbin awùsá.
Òní ọ̀wẹ̀, ọ̀la àáró; iṣẹ́ oníṣẹ́ ò jẹ́ ká ráàyè ṣe tẹni.
Oníbàjẹ́ ò lódó; ẹnu gbogbo lodóo wọn.
Oníbànà ní ń tọ́jú òroǹbó; onídẹ ní ń tọ́jú awẹdẹ.
Onígbèsè èèyàn-án ti kú; a ò tíì sìnkú ẹ̀ ni.
OníṢàngó ò mẹni tí òún ń wà lóògì dànù.
Oníṣe kì í fiṣe ẹ̀ sílẹ̀ re ibi; ó ń re àjò ó mú iṣe ẹ̀ lọ́wọ́ gírígírí.
Oníṣòwó wà lóòrùn; náwónáwó wà níbòji.
Oníṣú fiṣu ẹ se ẹ̀bẹ; ojú ti atèèpojẹ.
Orí adẹ́tù ń pète àrán; orí adáràn-án ń pète àtijọba.
Orí iṣẹ́ laago ń kú lé.
Orí kì í tóbi kólórí má lè gbé e.
Orí ń lá kì í pá tán.
Orí olórí kì í báni gbẹ́rù.
Òrìṣà tí ń gbọ̀lẹ ò sí; apá ẹni ní ń gbeni.
Oríta mẹ́ta ò kọnnú ẹbọ.
Òru ni ìnàyìn àgbẹ̀.
Oòrùn ò kan àtàrí, ọwọ́ ò dá.
Oòrùn ò pa ọ́, òjò ò pa ọ́, o ní ò ń ṣiṣẹ́ ajé.
Òṣìṣẹ́ lọ̀tá ọ̀lẹ.
Òṣìṣẹ́ wà lóòrùn; ẹní máa jẹ́ wà níbòji.
Oṣù mẹ́ta lebi ń pàgbẹ̀.
Òwò àdà kì í pa àdá; òwò ọkọ́ kì í yọ ọkọ́ lẹ́nu.
Owó ò mọ ẹ̀gbọ́n, ó sọ àbúrò dàgbà.
Owó ò níran; àfi ẹni tí kò bá ṣiṣẹ́.
Òwò tí a bá máa ṣe àṣelà, a kì í rí àpá ẹ̀ lára ẹni.
Òwò tí a fowó rà, owó la fi ń pa.
Òwò tí a ó ṣe là ń tọ́jú; Òjí fabẹ họra.
Owó olówó leégún ń ná.
Òyìnbó baba ọ̀nájà; ajé baba téní-téní.
Òyìnbó ta ọjà ta orúkẹ; Ègún tajà ta èdìdì.
Ọba tó fi iyùn bọlẹ̀, ọba tó wú u, àwọn méjèèjì la ó máa sọ orúkọọ wọn.
Ọba tó sọ ẹgàn di erùfù; ọba tó sọ erùfù dẹgàn, àwọn méjèèjì la ó máa sọ orúkọọ wọn.
Ọbẹ̀ tó dùn, owó ló pa á.
Ọbẹ̀ẹ́ tutù tán, a dawọ́ bù ú lá.
Ọ̀dájú ló bí owó; ìtìjú ló bí gbèsè.
Ọdọọdún làgbẹ̀ ń níyì.
Ọdún yìí ọdẹ́ pa erin; ẹ̀ẹ̀míràn ọdẹ́ pa ẹfọ̀n; ọdún mẹ́fà ọdẹ́ pa òló; ọlá ń rewájú, tàbí ọlá ńrẹ̀yìn?
Ọ̀gẹ̀dẹ̀ dúdú ò ṣéé bùṣán; ọmọ burúkú ò ṣéé lù pa.
Ọgbọ́n òyìnbó ti ojú òkun là wá; aṣọ kí ni o borí akẹsẹ?
Ọjà tí a fowó rà, owó la fi ń pa.
Ọ̀-jẹ-wọ̀mù-wọ̀mù-kú-wọ̀mù-wọ̀mù lorúkọ tí àpà ń jẹ́.
Ọjọ́ a bá kọ́ ọ̀lẹ là ń kọ́ inú rírọ́.
Ọjọ́ a bá rí ìbí nìbí ń wọlẹ̀.
Ọjọ́ eré lọ̀ràn ń dun ọ̀lẹ.
Ọjọ́ tí a dóko là ń jìjà ilẹ̀.
Ọjọ́ tí a ń kọ́ṣẹ́ là ń kọ́ ìyára.
Ọ̀kàràkàrà ń ké, ẹnu ẹ̀ ń bẹ́jẹ̀; ó ní bí ẹnu òún ya dé ìpàkọ́, òun ó sàáà máa wí tòun.
Ọ̀lẹ́ bà á tì, ó kó sílé Ifá.
Ọ̀lẹ́ bà á tì, ó kó sílée kéú.
Ọ̀lẹ, baba àrùn.
Ọ̀lẹ èèyàn ò rí ayé wá.
Ọ̀lẹ́ fẹ́ àrùn kù, ó bú pùrù sẹ́kún.
Ọ̀lẹ́ fi ọ̀ràn gbogbo ṣe “hòo.”
Ọ̀lẹ́ jogún ìbànújẹ́, ó ní òún jogún ìran òun.
Ọ̀lẹ́ jogún ìbáwí.
Ọ̀lẹ́ kákò, ó di òjòjò.
Ọ̀lẹ́ kún àárẹ̀ lọ́wọ́.
Ọ̀lẹ́ mọ èèwọ̀ ìjà: ó ní bàbá òún ní kóun má jà lọ́nà oko.
Ọ̀lẹ́ ní ọjọ́ tí ikú bá pa òun, inú òhun á dùn. Ikú ní òun ó jẹ̀ẹ́ kí ojú ẹ̀ rí màbo.
Ọ̀lẹ́ ní ọjọ́ tí òún bá kú òun ó yọ̀; ohun tí ojú ọ̀lẹ́ máa rí kó tó kú ń kọ́?
Ọ̀lẹ ò yẹẹ́ ní lọ́mọ.
Ọ̀lẹ́ wáṣẹ́ rírọ̀ ṣe.
Ọlọgbọ́n kì í kú sóko ọ̀lẹ; bí ọlọgbọ́n bá kú sóko ọ̀lẹ, ọ̀ràn náà nídìí.
Ọlọ́mú dá ọmú ìyá ẹ̀ gbé.
Ọlọ́run yó pèsè; kì í ṣe bí èsè oríta.
Ọmọ tí yó jẹ̀ẹ́ àṣàmú, kékeré ní ń tií n ṣẹnu ṣámú-ṣámú.
Ọmọ tó káwọ́ sókè ló fẹ́ ká gbé òun.
Ọmọ tó ṣípá fúnni là ń gbé jó.
Ọmọdé ò mọ ibi tí à ń pọn òun rè.
Ọ̀mu ní ń gbe ọ̀mu mì.
Ọ̀nà kì í dí mọ́ aládàá.
Ọ̀ràn búburú kì í bá ikún nílé.
Ọ̀ràn fini dùgbẹ̀-dùgbẹ̀ yinni nù; ọ̀ràn fini dùgbẹ̀-dùgbẹ̀ bí ẹnipé kò ní í tán; ọ̀ràn ń bọ̀ wá tán; ojú á tẹlẹ́gàn, a sì ti ẹni tí ń yọnusọ.
Ọrùn kì í wọ òṣùká; ẹlẹ́rù lọrùn ń wọ̀.
Ọwọ́ atẹ́gùn ò ká gẹdú.
Ọwọ́ ẹni la fi ńtú ìwà ara ẹni ṣe.
Ọwọ́ ẹni ni yó yòóni.
Ọwọ́ ní ń tún ara ṣe.
Ọwọ́ tó dilẹ̀ là ń fi lérán.
Ọyẹ́ ni yó kìlọ̀ fún onítòbí.
Pa á ní ń jẹ́ ọgbẹ́, tiiri ní ń jẹ ọfà; bí a bá ta á ṣe là ń wá a; bí a ò bá wá a a dẹran ìdin.
Pà-pà lójú lẹ́ẹ̀kínní, pà-pà lójú lẹ́ẹ̀kejì; bójú náà ò bá fọ́, bàì-bàì ní ń dà.
Páńdọ̀rọ̀ọ́ já, ará rọ ìyá ẹ̀.
Ṣàngó ò lè pa igi ńlá.
Ṣe kóo ní; àbá ò di tẹni; èèyàn ò ṣoògùn ọrọ̀.
Ṣiṣeé rorò, jíjẹ ọ̀fẹ́.
Ṣòkòtò gbọọrọ ò dọlà; abíni lÉkòó ò dowó.
Ṣòkòtò tí ń ṣiṣẹ́ àrán, oko ní ń gbé.
Tàkúté tí yó pa Aláginjù á pẹ́ lóko kí wọ́n tó gbé e wálé.
Tàpò-tàpò là ń yọ jìgá; tewé-tewé là ń yán ẹ̀kọ.
Tẹ̀tẹ̀ ẹ̀gún ti lómi tẹ́lẹ̀ kójò tó rọ̀ sí i.
Títa ríro là ń kọlà, bó bá jinná a di tẹni.
Tojú tìyẹ́ làparòó fi ń ríran.
Tọ̀sán tòru, imú ò gbélẹ̀; bó ba dákẹ́, a jẹ́ pé ó pin.
Wàhálà ló bí ìrọra; òṣì ló bí wàhálà.
Wèrè èèyàn ní ń ru ẹrù wòran; ẹní ru ẹrù wòran ni wèrè èèyàn ń wò.
Wèrèpè ò níbìkan àgbámú; gbogbo ara ní ń fií jóni.
Wíwẹ̀ là ń wẹ̀ ká tó jàre ọyẹ́.
Wọ́n ní, “Àparò aṣọ ẹẹ́ ṣe pọ́n báyìí?” Ó ní ìgbà wo laṣọ òun ò níí pọ́n? Kóun tó kọ igba láàárọ̀, kóun tó họ ilẹ̀ kùrẹ̀-kùrẹ̀ lábùsùndájí. Ìgbà wo lòun ó ràáàyè fọṣọ?
Compare Wọ́n ní “Àwòko, o bú ọba.”
A kì í pè é lẹ́rù ká pè é lọ́ṣọ̀ọ́.
A kì í rí ẹṣin ní ìso.
A kì í rí i ká tún sọ pé a ò ri mọ́.
A kì í ró aṣọ ajé sídìí ká dájọ́ òdodo lẹ́bi.
A kì í so ẹran mẹ́ran kó kàn án pa.
A kì í sọ̀rọ̀ ìkọ̀kọ̀ kó má diyàn ní gbangba.
A kì í ṣe ẹlẹ́jọ́ ní “N gbọ́?”
Àbàtá pani; àbàtá pani; ká ṣá sọ pé odòó gbéni lọ.
Àbẹ̀tẹ́lẹ̀ ní ń fọ́jú onídàájọ́.
Adánu tí ń jẹ ilá: ó ní “Ẹ ò rí ilẹ̀ báyìí?”
Àdàpè olè ní ń jẹ́ àfọwọ́rá.
Àdàpè olè ní ń jẹ́ “ọmọọ̀ mi ń fẹ́wọ́.”
Àdàpè ọ̀rọ̀ ò jẹ́ ká mọ ìtumọ̀ orúkọ.
Adẹ́tẹ̀ẹ́ sọ̀rọ̀ méjì, o fìkan purọ́; ó ní nígbà tí òún lu ọmọ òun lábàrá, òún ja léèékánná pàtì.
A-dọ́gbọ́n-pàgùntàn-jẹ Ìlárá, ó ní ojú ẹ̀ ń ba òun lẹ́rù.
Afasẹ́gbèjò ń tan araa rẹ̀ jẹ.
Afatarẹ́nilójú, alèe baále.
Afẹ́nilóbìnrin ò ro ire síni.
Afìkọ̀kọ̀jalè, bí ọba ayé ò rí ọ, tọ̀rún rí ọ.
Afọ́jú àjànàkú, kò mọ igi, kò mọ èèyàn.
Àfọwọ́rá ní ń jẹ́ olè.
Agada ò morí alágbẹ̀dẹ.
Àgbàdo kì í ṣe èèyàn; ta ní ń rí ọmọ lẹ́yìn eèsún.
Àgbàká lodi ń gba ìlú.
Àgbàká nigbà ń gba ọ̀pẹ.
Àgbẹ̀ gbóko róṣù.
A-gbẹ́jọ́-ẹnìkan-dájọ́, òṣìkà èèyàn.
Àgbọ́ìgbọ́tán Ègùn, ìjà ní ń dá sílẹ̀.
Àì-fẹ́-àlejòó-ṣe là ń wí pé “Ọ̀rẹ́ ọ̀rẹ́ẹ̀ mí dé”; ká ṣáà ti wí pé, “Ọ̀rẹ́ẹ̀ mí dé.”
Àìfẹ̀sọ̀ké ìbòsí ni kò ṣéé gbè.
Ajá ní òun ìba má dèé oko rí òun ìbá sọ pé ọ̀run ni wọ́n ti ń kálá wá.
Ajá tí ò létí ò ṣéé dẹ̀gbẹ́.
Ajá ti erée rẹ̀ẹ́ bá dánilójú là ń dẹ sí ehoro.
Àjàlá, ta ní nà ọ́? Ìwọ náà kọ́ un?
Àjànàkú kúro ni “A rí nǹkan fìrí”; bí a bá rérin ká wí.
A-jí-má-jẹ-nǹkan, a-fàkàṣù-mẹ́fà-ṣoògùn-aràn.
Àjò àìwuniíyún là ń dÍfá sí.
A-kápò-má-ṣọdẹ, ọ̀tá ẹranko, ọ̀tá èèyàn.
Àkàsọ̀ faratilẹ̀ faratilé; bí ẹni tí a fẹ̀yìntì óò bá yẹni a wí fúnni.
Akíni ń jẹ́ akíni; afinihàn ń jẹ́ afinihàn; èwo ni “Ọ kú, ará Ìjàyè!” lójúde Ògúnmọ́lá?
Akọ asín kì í gbọ́ ohùn ọmọọ rẹ̀ kó dúró; abiyamọ kì í gbọ́ ẹkún ọmọọ rẹ̀ kó má tara ṣàṣà.
Alákatam̀pò ò mọ irú ẹran.
Alápatà ò mọ irú ẹran.
Amọ̀rànbini Ọ̀yọ́, bí o bá gbé kete lérí, wọn a ní oko lò ń lọ tàbí odò.
Apajájẹẹ́ ní ẹ̀rù adìẹ ń ba òun.
Apani kì í jẹ́ ká mú idà kọjá nípàkọ́ òun.
Àpèjúwe lalágbẹ̀dẹ ń rọ̀.
Ará Ìbàdàn kì í ságun; à ó rìn sẹ́yìn ni wọ́n ń wí.
Arítẹnimọ̀ọ́wí, ó fi àpáàdì ràbàtà bo tirẹ̀ mọ́lẹ̀.
Àrókanlẹ̀ laṣọ ayaba; àwàkanlẹ̀ ni ti yàrà.
Arúgbó oǹdágbèsè, ó ní mélòó ni òun ó dùúró san níbẹ̀?
Asárélówó ń bẹ lọ́nà ogun; Apọ̀ṣẹ̀ṣẹ̀ ń bẹ lọ́nà èrò; Bó-pẹ́-títí-ng-ó-là ń bẹ lábà, ó ń jẹ ẹ̀sun iṣu.
Àsọ̀rọ̀àìlàdí ló pa Elempe ìṣáájú tó ní igbá wúwo ju àwo.
Àṣá ò gbádìẹ níkọ̀kọ̀; gbangba làṣá ń gbádìẹ.
Aṣeburúkú tẹsẹ̀ mọ́nà.
A-ṣọ̀tún-ṣòsì-má-ba-ibìkan-jẹ́; irọ́ la ó bàá níbẹ̀.
Àwárí lobìnrin ń wá nǹkan ọbẹ̀.
Àwíyé ní ń mú ọ̀ràn yéni; ọ̀ọ́dúnrún okùn la fi ń sin ẹgbẹ̀ta; bí a ò bá là á, kì í yeni.
Àwíyé nIfẹ̀ ń fọ̀; gbangba lorò ń pẹran.
Àyè kì í há adìẹ kó má dèé ìdí àbaa rẹ̀.
Bí a bá ká okó mọ́ obìnrin nídìí á ní kùkú ni
Bí a bá ń yọ́lẹ̀ dà, ohun abẹ́nú a máa yọ́ni ṣe.
Bí abẹ́rẹ́ bí abẹ́rẹ́ lèèyàn ń ṣèké; ọjọ́ tó bá tóbi tó ọkọ́ tí a fi ń roko ní ń pani.
Bí ẹnú bá jẹ, ojú á tì.
Bí ìgbín bá fà, ìkarahun a tẹ̀lé e.
Bí ìkàá bá ń rojọ́, ìkà kọ́ ni yó dàá a.
Bí o finú ṣìkà tí o fòde ṣòótọ́, ọba séríkí á rín ọ rín ọ.
Bí o ní ọ̀pọ̀ oògùn, tí o ní èké, kò níí jẹ́; orí ẹní jẹ́ ó ju ewé lọ; ìpín jà ó ju oògùn lọ.
Bí o rí i, wà pé o ò rí; ọkọ́ fún ọ lówó, àlé gbà á ná.
Bí ó ti wù kó pẹ́ tó, olóòótọ́ ò níí sùn sípò ìkà.
Bí obìnrín bá máa dán èké wò, a da aṣọ dúdú bora.
Bí ojú bá sé ojú; kí ohùn má yẹ ohùn.
Bí olókùnrùn yó bàá kú, kó má purọ́ mọ́ àlapà; omitooro kì í korò.
Bí òru bí òru ní ń ṣe aláṣọdúdú.
Bí ọgbọ́n bá tán nínú, a tún òmíràn dá.
Bí ọmọdé bá mọ igbá-di-ogóje, kò lè mọ èrò-kò-wájà.
Bí ọmọdé bá ri oyin, a ju àkàrà nù.
Dúkìa tí a fi èrú kójọ kò mú ká dolówó.
“Ebí ń pa mí” ò ṣéé fìfé wí.
Eegun tí a bá so mọ́ ajá lọ́rùn, kì í ṣán an.
Èké Ìbídùn, tí ń kí eégún “Kú àtijọ́.”
Èké lojú ó tì bó dọ̀la.
Èké mọ ilée rẹ̀ ó wó; ọ̀dàlẹ́ mọ tirẹ̀ ó bì dànù.
Elékèé lèké ń yè; oun a bá ṣe ní ń yéni.
Eléweé ní iyènú; àìní mọ ìwàá hù.
Èlùbọ́ lo wáá rà; ọmọ ẹrán ṣe dénú igbá?
Èrò ò kí baálẹ̀, baálé ló ńkí.
Eṣinṣín ń jẹ Jagùnnà Àró ò gbọ́, Ọ̀dọ̀fin ò mọ̀; ṣùgbọ́n nígbà tí Jàgùnnà ń jẹ eṣinṣin Àró gbọ́, Ọ̀dọ̀fin-ín mọ̀.
Etí, gbọ́ èkejì kí o tó dájọ́.
Etí tó gbọ́ àlọ ni yó gbọ̀ọ́ àbọ̀.
Ewúrẹ́ ní òun ò mọlé odì; ẹni òún bá ṣẹ̀ kó bi òun.
Ẹgẹ́ ò ṣákìí; ẹní bá bọ́ sábẹẹ rẹ̀, a pa á kú pátá-pátá.
Ẹgbẹ̀tàlá: bí a ò bá là á, kì í yéni.
Ẹ-kòì-fẹ́-mi-kù, tó ta ajáa rẹ̀ lókòó.
Ẹ̀là lọ̀rọ̀; bí a ò bá là á rírú ní ń rú.
Ẹ̀là lọ̀rọ̀; bí a ò bá là á rírú ní ń rú.
Ẹlẹ́rìí ní ń yanjú ẹjọ́; ẹlẹ́rìí kì í ṣe elégbè.
Ẹ̀ẹ̀mejì letí ọlọ́jà ń gbọ́rọ̀.
Ẹni a kò fẹ́ nilée rẹ̀ ń jìnna lójú ẹni.
Ẹní bá sùn là ń jí, a kì í jí apirọrọ.
Ẹní gbé àrùn pamọ́ kọjá ore oníṣègùn.
Ẹni tí a nà ní kùmọ̀ mẹ́fà, tó ní ọ̀kan ṣoṣo ló ba òun, níbo nìyókùú sọnù sí?
Ẹni tí ó sá là ń lé.
Ẹni tí ó bá máa jẹ́ Ọ̀ṣákálà a jẹ́ Ọṣákálá; ẹni tó bá máa jẹ́ Òṣokolo a jẹ́ Òṣokolo; èwo ni Ọ̀ṣákálá-ṣokolo?
Ẹni tí ó bá mọ ìṣe òkùnkùn, kó má dàá òṣùpá lóró; ohun a ṣe ní ń múni-í rìnde òru; òkùnkùn ò yẹ ọmọ èèyàn.
Ẹni tí ó ṣe ojú kò da bí ẹni tó ṣe ẹ̀yìn.
Ẹni tí ó fẹ́ kúure, kó hùwà rere.
Ẹni tí ó sùn tó ní òún kú, tó bá jí, ta ni yó wìí fún?
Ẹni tí ó gbọ́n tó ńpurọ́; ẹni tó mọ̀ràn tó ń ṣèké; ẹni tó mọ̀ pé nǹkan ò sí tó ń tọrọ; èwo ló sàn nínú àwọn mẹ́tẹ̀ẹ̀ta?
Ẹni tí ó gbépo lájà ò jalè bí ẹni tó gbà á sílẹ̀ fún un.
Ẹnìkan kì í yọ̀ kí ilẹ̀ ó sẹ́.
Ẹnu òpùrọ́ kì í ṣẹ̀jẹ̀.
Ẹnuu rẹ̀ ní ń dá igba, tí ń dá ọ̀ọ́dúnrún.
Ẹran tí a kì í jẹ, a kì í fi eyín pín in.
Ẹ̀tàn kì í ṣe ọgbọ́n.
Ẹ̀wà yí kò dùn, ẹ̀wà yí kò dùn, àáṣó ìpàkọ́ ń mì tìtì.
Ẹyẹlé ní òun ò lè bá olúwa òun jẹ, kí òun bá a mu, kí ó di ọjọ́ ikúu rẹ̀ kí òun yẹrí.
Fi inú ṣìkà, fi òde ṣòótọ́; ẹni tí ḿbini kò níí ṣàì bini.
Gbangba là ń ṣe gbàǹgbà; bẹ́ṣín bá kú, ìta gbangba là ń sin í sí.
Gbangba làṣá ń ta.
Gbangba lÒgèdèǹgbé ń ṣawo.
Gbogbo wa la fòkété san ọgọ́fà; ìgbà tí òkété ó fi di ogóje, ojúu gbogbo wa ni yó ṣe.
Ìbáà tínrín, okùn òtítọ́ kì í já; bí irọ́ tó ìrókò, wíwó ní ń wó.
Ibi tí a ti na ọmọ ọba là ń bèrè, a kì í bèrè ibi tí ọmọ ọbá ti pọ́n lẹ́gbẹ̀ẹ́.
Igbó kan náà lọdẹ ń dẹ.
Ìjòkó là ń bá eèbà.
Ìkòkò kì í ṣelé ìgbín; ṣe ló dè ìgbín mọ́lẹ̀.
Ilé ahun ò gba ahun; ọ̀dẹ̀dẹ̀ ahun ò gbàlejò; ahún kọ́lé ẹ̀ tán ó yọ ọ̀dẹ̀dẹ̀ níbàdí.
Ìlú tí a bá rè là ń bá pé.
Ìmàlé gbààwẹ̀ ó lóun ò gbétọ́ mì; ta ní ń ṣe ẹlẹ́rìí fún un?
Ìmàlé sọ̀rọ̀ òjó kù, ó ní Ọlọ́run jẹ́rìí òun.
Ìmùlẹ̀ ò gbọdọ̀ tan ara wọn jẹ; ìmọ̀ ẹnìkan ò yàn.
Ìpẹ́pẹ́rẹ́ ìgò méje; bí kò bá pé méje ara kì í gbà á.
Ìrókò tó bá gbàbọ̀dè, bíbẹ́ ni.
Irọ́ ni “Má jẹ̀ẹ́nìkan ó gbọ́”; òótọ́ ni “Ẹni o rí o bi.”
“Jẹ́ kí n fìdí hẹ́ ẹ” ẹ́ gbàjòkó; àfòmọ́ di onílé.
Kí a baà lè pẹ́ níbẹ̀, abuké ní bí òún bá kú, kí wọ́n ti ẹ̀yìn tú ìfun òun.
Kí á gà, kí á gò, èdè ni ò yédè.
Kí á rí ká rà, ká rà ká má san; à-rà-àì-san èkejìolè.
Kí olówó wá, kí aláwìn wá; à-rà-àì-san ni ò sunwọ̀n.
“Kò dùn mí, kò dùn mí”; àgbàlagbà ń bú ọpa lẹ́ẹ̀mẹfà nítorí iyán àná.
Kò jọ agbe kò jọ olè tí ń súfèé yàgbàdo; bí kò bá bá mi a di olè; bó bá bá mi a di onílé.
Kò sí ohun tí a ò lè fi òru ṣe; ẹ̀rù ọ̀sán là ń bà.
Kò ṣeku kò ṣẹyẹ ò jẹ́ kí àjàò sanwó òde.
Má sẹ̀ẹ́ kí ọ̀ràn má pọ̀.
“Mo kò ó” kì í ṣe àìní àpèjúwe.
Nì palaba, ní wonko, ẹ̀rẹ̀kẹ́ á ṣèkan.
Nígbà tí ọwọ́ ò tẹ ìjàdù là ń ní kò sí ohun tí à ń jẹ tí kì í tán.
“Ó fò sókè ó pẹ́ títí,” irọ́ ló ń pa.
Ó jọ gàtè, kò jọ gàtè, ó fẹsẹ̀ méjèèjì tiro rìn.
O kò pọ̀ ọ́, bẹ́ẹ̀ni o ò gbé e mì.
“Ó mọ́ mi lọ́wọ́” ní ń di olè.
O mú oori lọ́wọ́ ọ̀tún, o mú kùmọ̀ lọ́wọ́ òsì, o ní kí Orímáfọ̀ọ́ wá gba oúnjẹ.
Ó ń ṣe apá kúlú-kúlú bí ẹni ká gbé e jó, ó sì ń ṣẹnu hàmù-hàmù bí èyí tí yó gbèéni mì.
Ó pẹ́ títí ni “A-bẹnu-bí-ẹnu-ọ̀bọ”; ká ṣá sọ pé, “Ìwọ Lámọnrín, ọ̀bọ ni ọ́.”
Ó ta ọfà sókè, ó ṣí odó borí.
Obìí bọ́ lọ́wọ́ alákẹdun ó ní òún fún ará ilẹ̀; bí kò fún ará ilẹ̀, yó sọ̀kalẹ̀ wá mú u?
Obìnrin abàlèmẹ́fà: àlè mẹ́fà ò mọ ara wọn.
Obìnrin-ín bímọ fúnni kò pé kó má pani; obìnrin ò bímọ fúnni kò pé kó má pani.
Obìnrin-ín pẹ́ lọ́jà ó fìgbójú wọlé.
Obìnrin-ín re ilé àlè, ó fi ilé ìyá ẹ̀ tan ọkọ jẹ.
Odídẹrẹ́ ẹyẹ òkun, àlùkò ẹyẹ ọ̀sà; bí a bá jẹun gbé, ká má jẹ̀ẹ́ùn gbé.
Òfìífìí là ń rí, a ò rí òkodoro; òkodoro ń bọ̀, baba gbangba.
Ògèdèǹgbé irọ́ kì í dáni síyẹ̀wù; gbangba ní ń dáni sí.
Ohun tí a ò fẹ́ kéèyàn ó mọ̀ là ńṣe lábẹ́lẹ̀.
Ojo díẹ̀, akin díẹ̀; ìyà ní ń kó jẹni.
Òjò ọ̀gànjọ́ ò pa ẹni rere; bí kò pa jalè-jalè a pa yíde-yíde.
Ojú gba-n-gba là ńta awọ gbà-ǹ-gbà.
Ojú kì í fẹ́nikù kó hu ibi.
Ojú lobìnrin-ín mọ̀.
Ojú lọ̀rọ̀ọ́ wà.
Ojú olóbì la ti ń jèrè obì.
Ojú tó ti mọni rí kì í wí pe òun ò mọni mọ́.
Òkété, báyìí nìwà ẹ; o báFá mulẹ̀ o daFá.
Òkété ní ọjọ́ gbogbo lòún mọ̀, òun ò mọ ọjọ́ mìíràn.
Òkóbó kì í bímọ sítòsí.
Olòfòófó ò gbẹ́gbàá; ibi ọpẹ́ ní ń mọ.
Olóòótọ́ ìlú nìkà ìlú.
Olóòótọ́ kì í sùn sípò ìkà.
Òǹrorò lẹ̀gbọ́n òfófó.
“Orí jẹ́ kí ń pé méjì” obìnrin ò dénú.
Òtítọ́ dọ́jà ó kùtà; owó lọ́wọ́ là ń ra èké.
Òtítọ́ kì í kú ká fi irọ́ jọba.
Òtítọ́ kì í ṣìnà; irọ́ ní ń forí gbọgbẹ́.
Òtítọ́ korò; bí omi tooro nirọ́ rí.
Òtítọ́ lolórí ìwà.
Òtítọ́ ní ń tú ẹrù ìkà palẹ̀.
Owó lobìnrin-ín mọ̀.
Ọbẹ̀ẹ́ dùn, ọbẹ̀ ò dùn, iyán tán nígbá.
Ọ̀kánkán là ń ṣe ìbí; ìkọ̀kọ̀ là ń ṣe ìmùlẹ̀; bí a tọ́jú ìmùlẹ̀ tán, ká tọ́jú ìbí pẹ̀lú; bí a bá kú ará ẹni ní ń sinni.
Ọ̀nà irọ́ kì í pẹ́ẹ́ pin.
Ọ̀mọ̀rán bèèrè ọ̀ràn wò; Ìjàpá ní, “Ẹni tí wọ́n pa lánàá, kàà kú tán?”
“Ọ̀ràn yí ò dùn mí”: ẹ̀ẹ̀kanṣoṣo là ń wí i.
Ọ̀rọ̀ ìkọ̀kọ̀, ní gbangba ní ń bọ̀.
Ọ̀rọ̀ ò pariwo.
Ọ̀tá ẹni kì í pòdù ọ̀yà.
Pàkìtí ṣe bí òkú wọ̀lú; labalábá ṣe bí ẹyẹ jáko.
Pátá-pátá; là ń fọ́jú, kùm̀bọ̀-kumbọ là ń dẹ́tẹ̀; ojú à-fọ́-ì-fọ́-tán ìjà ní ń dá sílẹ̀.
Pátá-pátá leégún ń faṣọ borí;.
Pẹ̀yìndà kí o ríṣe èké, fara pamọ́ kí o rí bí aṣení ti ń sọ.
Pípọn niyì idẹ; ẹ̀jẹ́ niyì oògun.
Pọ̀ǹgbà-pọngba là ń bá odi.
Purọ kóo níyì; bí a bá jáni tán, ẹ̀tẹ́ ní ń dà.
Rìkíṣí pa wọ́n pọ̀ wọ́n dọ̀rẹ́; kò lọ́jọ́ kò lóṣù ọ̀rẹ́ bàjẹ́.
Rìkíṣí pin, alábòsí lọ.
Sàráà baba ẹbọ.
Ṣìgìdì ò lẹ́nu fọhùn; irọ́ ń purọ́ fúnrọ́.
Ṣìgìdì tí ò sọ̀rọ̀, a ò mẹni tí ń gbè.
Ta là bá rí báwí bí ẹní fọmọ fọ́kọ lóru, tí ò jẹ́ kílẹ̀ mọ́?
Ta la domi sí lára? Ta lòrìṣà ń gùn?
Ta leṣinṣin ìbá gbè bí kò ṣe elégbò?
Ta ló dè ọ́ tí ò ń kakọ?
Ta ní ń ṣoògùn lódò tí lábẹ-lábẹ ò gbọ́?
“Wá jẹun.” “N ò jẹ.” Ó fọgọ́rùnún òkèlè tọ́ ọbẹ̀ wò.
Wọ́n ní,; “Àwòko, o bú ọba.” Ó ní ìgbà wo lòún ráàye bú ọba, kóun tó kọ igba lówùúrọ̀, igba lọ́sàn-án, igba lálẹ́, kóun tó fi àyìndà-yindà lù ú?
Wọ́n ní kárúgbó gba ọmọ pọ̀n, ó ní ṣe bí wọ́n mọ̀ pé òun ò léyín; wọ́n ní kó pa ọmọ jẹ ni?
A kì í dùbúlẹ̀ ṣubú.
A kì í fi àìmọ̀nà dá pàdé-m̀-pàdé.
Abúni ò tó abẹ̀rín; bẹ́ẹ̀ni abẹ̀rín ò mọ ẹ̀yìn ọ̀la.
Adìẹ́ yẹ̀gẹ̀, a ṣe bí ó ṣubú.
Àfẹ́ẹ̀rí kan ò ju ká rí igbó ń lá bọ́ sí lọ; ẹbọ kan ò ju ọ̀pọ̀ èèyàn lọ; “Òrìṣá gbé mi lé àtète” kan ò ju orí ẹṣin lọ.
A-fi-tirẹ̀-sílẹ̀-gbọ́-tẹniẹlẹ́ni, Ọlọ́run ní ń ba gbọ́ tirẹ̀.
Àgbà ṣoore má wo bẹ̀.
Àgbò ò ṣéé mú; ọ̀dá ò ṣéé mú; ohun gbogbo ní ń tóbi lójú ahun.
Àì-fi-ǹ-kan-pe-ǹ-kan ní ń ba nǹkan jẹ́.
Àìmète, àìmèrò, lọmọ ìyá mẹ́fàá fi ń kú sóko ẹgbàafà.
Àjẹ́gbà ni ti kọ̀ǹkọ̀.
Akẹ́yinjẹ ò mọ̀ pé ìdí ń ro adìẹ.
A-lágbára-má-mèrò, baba ọ̀lẹ́.
A-láì-mète-mèrò ọkọ tó fi adìẹ ìyàwó bọ orí ìyálé; bí baálé bá jẹ́ ìkà, èwo ni tòrìṣà?
Aláràjẹ ò mọ ọdún; a-biṣu-ú-ta-bí-igi.
Arúgbó ṣoge rí; àkísàá lògbà rí.
Àṣẹ Ọ̀yọ́ kì í ró “Gbà”, àfi “Múwá.”
Àṣíríi náwó-náwó kì í tú lójú ahun.
Aṣiwèrè ló bí ìyá ọ̀bọ.
A-ti-ara-ẹni-roni, ajá ọdẹ.
Ayídóborí tafà sókè: ojú Olúwaá tó wọn.
Bámijókòó làbíkú ń jẹ́; ẹni tí ò bímọ rí ò gbọdọ̀ sọ Ọmọ́láriwo.
Bí a bá gé igi nígbó, ká fi ọ̀ràn ro ara ẹni wò.
Bí a bá rí òkú ìkà nílẹ̀, tí a fi ẹsẹ̀ tá; ìkàá di méji.
Bí o ṣe rere yó yọ sí ọ lára; bí o kò ṣe rere yó yọ sílẹ̀.
Bí ó ti ń dun ọmọ ẹyẹ, bẹ́ẹ̀ ló ń dun ọmọ èèyàn
“Èrò tètè jí;” “Èrò jẹ́ ilẹ̀ ó mọ́”; tèrò là ń srò.
Ẹ ní ká má tafà; kí ni a ó fi lé ogun? Kànnà-kànnà la fi lé Boko.
Ẹní fowó lògbà ló káyé já.
Ẹní lówó kó ṣe bí ọba; àrà wo lahún fẹ́ fi owó dá?
Ẹní mọ owóó lò lowó ń bá gbé.
Ẹni tí ó bá máa bímọ á yọ̀ fọ́lọ́mọ.
Ẹni tí ó gòkè, kó fa ọ̀rẹ́ẹ rẹ̀ lọ́wọ́; ẹni tó rí jẹ, kó fún ọ̀rẹ́ẹ rẹ̀ jẹ.
Ẹni tí ó bèèrè ọ̀rọ̀ ló fẹ́ ìdíi rẹ̀ ẹ́gbọ́.
Ẹni tí a ṣe lóore tí kò dúpẹ́, bí ọlọ́ṣà kóni lẹ́rù ni.
Ẹni tí ó so ìlẹ̀kẹ̀ parí ọ̀ṣọ́; ẹni tó fúnni lọ́mọ parí oore.
Ẹni tí ó ṣe ìbàjẹ́ èèyàn-án ṣe ìbàjẹ́ araa rẹ̀.
Ẹyẹlé fi ẹ̀sín-in rẹ̀ pamọ́, ó ń ṣe ẹ̀sín adìẹ.
Ìbàjẹ́ iṣu nìbàjẹ́ ọ̀bẹ; ẹni tó ṣe ìbàjẹ́ èèyàn-án ṣe ìbàjẹ́ ara ẹ̀.
Igbá olóore kì í fọ́; àwo olóore kì í fàya; towó tọmọ ní ń ya ilé olóore.
Igbá onípẹ̀lẹ́ kì í fọ́; àwo onípẹ̀lẹ́ kì í fàya.
Ilé olóore kì í wó tán; tìkà kì í wó kù.
Ilé ọ̀ṣọnú àyàyó; ta ní jẹ́ yalé ahun-káhun?
Inú búburú, oògùn òṣì.
Inúure kì í pani, wàhálà ní ń kó báni.
“Iyán dára, ọbẹ̀ẹ́ dùn” ló pa Akíndélé lóko Ìgbájọ; “Òrìṣà, n kò fún ọ ní èdì jẹ” ló pa abọrìṣà Ìkirè.
Ìyàwó jẹ ọkà jẹ igbá.
Kí á ṣá a ṣá a, kí á gbọ̀n ọ́n gbọ̀n ọ́n; ká fi oko eéran sílẹ̀ ló dá eéran lára.
“Kiní yìí ò pọ̀; n ò lè fún ọ níbẹ̀”: olúwarẹ̀ ahun ni.
“Kiní yìí tí o fún mi ò pọ̀”: ahun ní ń jẹ́ bẹ́ẹ̀.
Kò mú ti ọwọ́ ẹ̀ wá ò gba tọwọ́ ẹni.
Kò sí kò sí; bẹ́ẹ̀ni ọmọ wọn ń yó.
Kò tó nǹkan ní ń sọni dahun.
“Má bàá mi jẹ ìdùn,” ẹran ní ń lé lọ.
“Má fẹ̀ẹ́ ọwọ́ọ̀ mi kù” tí ń yan gúgúrú fún eégún; eégún náàá ní “Má fẹ̀ẹ́ ọwọ́ọ̀ mi kù”; ó fún un ní ọmọláńgidi.
M̀bá-lówó-m̀bá-se-ọ̀lẹ̀lẹ̀-fún-Agọ́n: ìjímèrè kì í jẹ oko ẹ̀ kó sọ̀.
“Mú wá, mú wá” lapá ẹyẹlé ń ké.
Náwó-náwó kì í ṣàpà.
O jẹbẹ, o mubẹ, o babẹ jẹ́.
“O kú iṣẹ́” ò lè bí aráyé nínú.
“Ó kún mi lójú,” ẹ̀kọ Arogun; ọ̀kan ṣoṣo ni mo rà, igba ènì ló fi sí i.
Obì kékeré kọjá òkúta ńlá.
Obìnrin tó bímọ tó bí olómitútù, wàhálà ọkọ ẹ̀ẹ́ dínkù; kò ní já ewé mọ́, bẹ́ẹ̀ni kò ní wa egbò.
Obínrin-ín bímo fún ọ o ní o ò rínú ẹ̀; o fẹ́ kó o nífun ni?
Ògún ò rọ ike; àgbẹ̀dẹ ò rọ bàtà; oko ò ṣòroó ro, àgbẹ̀dẹ ò pa ọkọ́ tà.
Ohun tí ń bá ahun náwó ẹ̀ ḿbẹ lápòo ẹ̀.
Òjò pa ewée kòkò; bó lè ya kó ya.
Ojú la rí là ń kọrin òkú, òkú ò forin sáyé kó tó lọ.
Ojú ní ń rójú ṣàánú.
Ojú ọba ayé ló fọ́; tọ̀rún là kedere, ó ń wo aṣebi.
Òkulú ní ta ni òun ó ro tòun fún? Ta ní wá ro tiẹ̀ fun Òkulu?
Onígẹ̀gẹ̀ ìṣájú ba tìkẹyìn jẹ́.
Oore kì í gbé; ìkà kì í dànù; à-ṣoore-jindò ní ń múni pàdánù oore.
Oore tí a ṣe fádìẹ ò gbé; bó pẹ́ títí a ṣomi tooro síni lẹ́nu.
Òrẹ́yìn ní ń ṣe ọmọ òkù pẹ̀lẹ́; ta ní jẹ́ ṣe ọmọ Ègùn lóore?
Òṣónú ò bí èjìrẹ́; onínúure ní ń bí ẹdun.
Owó ló ń pe ìná owó.
Ọ̀gá Ìwátà, eṣú ò mọ olóòótọ́; eṣú dé, eṣú jẹ oko olóore.
Ọ̀mùtí kì í ṣàpà; owó ẹ̀ ló ń ná.
Ọ̀ràn-an-yàn ò sí nínúu iyánrán.
Ọtí gbélé ahun ó kan.
Ọ̀tọ̀ niṣẹ́ olókùnrùn.
Ọwọ́ híhá àhájù ní ń dínà ire mọ́ni.
Pẹ̀gàn-pẹ̀gàn-án bọ́ sóde kò ní láárí; ẹni tí ò rówó ṣe fújà ní ń pẹ̀gàn ẹni.
Ṣe sílẹ̀: ẹrùu ẹ̀ kì í pẹ́ níbodè.
Ṣẹ̀gàn-ṣẹ̀gàn ò láṣọ méjì; pé-ń-pé laṣọ abúni ḿmọ.
Ṣìkà-ṣìkà-á fi díẹ̀ ṣe ara ẹ̀.
Ṣìkà-ṣìkà-á gbàgbé àjọbí, adánilóró gbàgbé ọ̀la.
Ṣìkà-ṣìkà ò jẹ́ pe ara ẹ̀ níkà.
Tewé tegbò ní ń ṣàánú àfòmọ́.
Tigi tọ̀pẹ̀ ní ń ṣàánú àfòmọ́.
Tigi tọ̀pẹ̀ ní ń sàánú ìyèré lóko.
Tìkà toore, ọ̀kan kì í gbé.
Tútù ní ń tẹnu ẹja wá.
ÌKÉDE KÁRÍAYÉ FÚN Ẹ̀TỌ́ ỌMỌNÌYÀN
Bí ó ti jẹ́ pé ṣíṣe àkíyèsí iyì tó jẹ́ àbímọ́ fún ẹ̀dá àti ìdọ́gba ẹ̀tọ́ ṭí kò ṣeé mú kúrò tí ẹ̀dá kọ̀ọ̀kan ní, ni òkúta ìpìlẹ̀ fún òmìnira, ìdájọ́ òdodo àti àlàáfíà lágbàáyé,
Bí ó ti jẹ́ pé àìka àwọn ẹ̀tọ́ ọmọnìyàn sí àti ìkẹ́gàn àwọn ẹ̀tọ́ wọ̀nyí ti ṣe okùnfà fún àwọn ìwà búburú kan, tó mú ẹ̀rí‐ọkàn ẹ̀dá gbọgbẹ́, tó sì jẹ́ pé ìbẹ̀rẹ̀ ìgbé ayé titun, nínú èyí tí àwọn ènìyàn yóò ti ní òmìnira òrọ̀ sísọ àti òmìnira láti gba ohun tó bá wù wọ́n gbọ́, òmìnira lọ́wọ́ ẹ̀rù àti òmìnira lọ́wọ́ àìní, ni a ti kà sí àníyàn tó ga jù lọ lọ́kàn àwọn ọmọ‐èniyàn,
Bí ó ti jẹ́ pé ó ṣe pàtàkì kí a dáàbò bo àwọn ẹ̀tó ọmọnìyàn lábẹ́ òfin, bí a kò bá fẹ́ ti àwọn ènìyàn láti kọjú ìjà sí ìjọba ipá àti ti amúnisìn, nígbà tí kò bá sí ọ̀nà àbáyọ mìíràn fún wọn láti bèèrè ẹ̀tọ́ wọn,
Bí ó ti jẹ́ pé ó ṣe pàtàkì kí ìdàgbàsókè ìbáṣepọ̀ ti ọ̀rẹ́‐sí‐ọ̀rẹ́ wà láàrin àwọn orílẹ̀‐èdè,
Bí ó ti jẹ́ pé gbogbo ọmọ Àjọ‐ìsọ̀kan orílẹ̀‐èdè àgbáyé tún ti tẹnu mọ́ ìpinnu tí wọ́n ti ṣe tẹ́lẹ̀ nínú ìwé àdéhùn wọn, pé àwọn ní ìgbàgbọ́ nínú ẹ̀tọ́ ọmọnìyàn tó jẹ́ kò‐ṣeé‐má‐nìí, ìgbàgbọ́ nínú iyì àti ẹ̀yẹ ẹ̀dá ènìyàn, àti ìgbàgbọ́ nínú ìdọ́gba ẹ̀tọ́ láàrin ọkùnrin àti obìnrin, tó sì jẹ́ pé wọ́n tún ti pinnu láti ṣe ìgbélárugẹ ìtẹ̀síwájú àwùjọ nínú èyí tí òmìnira ètò ìgbé‐ayé rere ẹ̀dá ti lè gbòòrò sí i,
Bí ó ti jẹ́ pé àwọn ọmọ ẹgbẹ́ Àjọ‐ìsọ̀kan orílẹ̀‐èdè àgbáyé ti jẹ́jẹ̀ẹ́ láti fọwọ́ṣowọ́ pọ̀ pẹ̀lú Àjọ náà, kí won lè jọ ṣe àṣeyege nípa àmúṣẹ àwọn ẹ̀tọ́ ọmọnìyàn àti òmìnira ẹ̀dá tó jẹ́ kò‐ṣeé‐má‐nìí àti láti rí i pé à ń bọ̀wọ̀ fún àwọn ẹ̀tọ́ náà káríayé,
Bí ó ti jẹ́ pé àfi tí àwọn ẹ̀tọ́ àti òmìnira wọ̀nyí bá yé ènìyàn nìkan ni a fi lè ní àmúṣẹ ẹ̀jẹ́ yìí ní kíkún,
Ní báyìí,
Àpapọ̀ ìgbìmọ̀ Àjọ‐ìsọ̀kan orílẹ̀‐èdè àgbáyé ṣe ìkéde káríayé ti ẹ̀tọ́ ọmọnìyàn, gẹ́gẹ́ bí ohun àfojúsùn tí gbogbo ẹ̀dá àti orílẹ̀‐èdè jọ ń lépa lọ́nà tó jẹ́ pé ẹnì kọ̀ọ̀kan àti ẹ̀ka kọ̀ọ̀kan láwùjọ yóò fi ìkéde yìí sọ́kàn, tí wọn yóò sì rí i pé àwọn lo ètò‐ìkọ́ni àti ètò‐ẹ̀kọ́ láti ṣe ìgbélárugẹ ìbọ̀wọ̀ fún ẹ̀tọ́ àti òmìnira wọ̀nyí, bákan náà, a gbọdọ̀ rí àwọn ìgbésẹ̀ tí ó lè mú ìlọsíwájú bá orílẹ̀‐èdè kan ṣoṣo tàbí àwọn orílẹ̀‐èdè sí ara wọn, kí a sì rí i pé a fi ọ̀wọ̀ tó jọjú wọ àwọn òfin wọ̀nyí, kí àmúlò wọn sì jẹ́ káríayé láàrin àwọn ènìyàn orílẹ̀‐èdè tó jẹ́ ọmọ Àjọ‐ìsọ̀kan àgbáyé fúnra wọn àti láàrin àwọn ènìyàn orílẹ̀‐èdè mìíràn tó wà lábẹ́ àṣẹ wọn.
Abala kìíní
Gbogbo ènìyàn ni a bí ní òmìnira; iyì àti ẹ̀tọ́ kọ̀ọ̀kan sì dọ́gba.
Wọ́n ní ẹ̀bùn ti làákàyè àti ti ẹ̀rí‐ọkàn, ó sì yẹ kí wọn ó máa hùwà sí ara wọn gẹ́gẹ́ bí ọmọ ìyá.
Abala kejì
Ẹnì kọ̀ọ̀kan ló ní ànfàní sí gbogbo ẹ̀tọ́ àti òmìnira tí a ti gbé kalẹ̀ nínú ìkéde yìí láìfi ti ọ̀rọ̀ ìyàtọ̀ ẹ̀yà kankan ṣe; ìyàtọ̀ bí i ti ẹ̀yà ènìyàn, àwọ̀, akọ‐n̄‐bábo, èdè, ẹ̀sìn, ètò ìṣèlú tàbí ìyàtọ̀ nípa èrò ẹni, orílẹ̀‐èdè ẹni, orírun ẹni, ohun ìní ẹni, ìbí ẹni tàbí ìyàtọ̀ mìíràn yòówù kó jẹ́.
Síwájú sí i, a kò gbọdọ̀ ya ẹnìkẹ́ni sọ́tọ̀ nítorí irú ìjọba orílẹ̀‐èdè rẹ̀ ní àwùjọ àwọn orílẹ̀‐èdè tàbí nítorí ètò‐ìṣèlú tàbí ètò‐ìdájọ́ orílẹ̀‐èdè rẹ̀; orílẹ̀‐èdè náà ìbáà wà ní òmìnira tàbí kí ó wà lábẹ́ ìṣàkóso ilẹ̀ mìíràn, wọn ìbáà má dàá ìjọba ara wọn ṣe tàbí kí wọ́n wà lábẹ́ ìkáni‐lápá‐kò yòówù tí ìbáà fẹ́ dí òmìnira wọn lọ́wọ́ gẹ́gẹ́ bí orílẹ̀‐èdè.
Abala kẹta
Ẹnì kọ̀ọ̀kan ló ní ẹ̀tọ́ láti wà láàyè, ẹ̀tọ́ sí òmìnira àti ẹ̀tọ́ sí ààbò ara rẹ̀.
Abala kẹrin
A kò gbọdọ̀ mú ẹnikẹ́ni ní ẹrú tàbí kí a mú un sìn; ẹrú níní àti ò wò ẹrú ni a gbọdọ̀ fi òfin dè ní gbogbo ọ̀nà.
Abala karùn‐ún
A kò gbọdọ̀ dá ẹnì kẹ́ni lóró tàbí kí a lò ó ní ìlò ìkà tí kò yẹ ọmọ ènìyàn tàbí ìlò tó lè tàbùkù ẹ̀dá ènìyàn.
Abala kẹfà
Ẹnì kọ̀ọ̀kan ló ní ẹ̀tọ́ pé kí a kà á sí gẹ́gẹ́ bí ènìyàn lábẹ́ òfin ní ibi gbogbo.
Abala keje
Gbogbo ènìyàn ló dọ́gba lábẹ́ òfin. Wọ́n sì ní ẹ̀tọ́ sí àà bò lábẹ́ òfin láìsí ìyàsọ́tọ̀ kankan.
Gbogbo ènìyàn ló ní ẹ̀tọ́ sí ààbò tó dọ́gba kúrò lọ́wọ́ ìyàsọ́tọ̀ yòówù tí ìbáà lòdì sí ìkéde yìí àti ẹ̀tọ́ kúrò lọ́wọ́ gbogbo ohun tó bá lè ti ènìyàn láti ṣe irú ìyàsọ́tọ̀ bẹ́ẹ̀.
Abala kẹjọ
Ẹnì kọ̀ọ̀kan lórílẹ̀‐èdè, ló ní ẹ̀tọ́ sí àtúnṣe tó jọjú ní ilé‐ẹjọ́ fún ìwà tó lòdì sí ẹ̀tọ́ ọmọnìyàn, tó jẹ́ kò‐ṣeé‐má‐nìí gẹ́gẹ́ bó ṣe wà lábẹ́ òfin àti bí òfin‐ìpìlẹ̀ ṣe là á sílẹ̀.
Abala kẹsàn‐án
A kò gbọdọ̀ ṣàdédé fi òfin mú ènìyàn tàbí kí a kàn gbé ènìyàn tì mọ́lé, tàbí kí a lé ènìyàn jáde ní ìlú láìnídìí.
Abala kẹwàá
Ẹnì kọ̀ọ̀kan tí a bá fi ẹ̀sùn kàn ló ní ẹ̀tọ́ tó dọ́gba, tó sì kún, láti ṣàlàyé ara rẹ̀ ní gban̄gba, níwájú ilé‐ẹjọ́ tí kò ṣègbè, kí wọn lè ṣe ìpinnu lórí ẹ̀tọ́ àti ojúṣe rẹ̀ nípa irú ẹ̀sùn ọ̀ràn dídá tí a fi kàn án.
Abala kọkànlá
Ẹnìkẹ́ni tí a fi ẹ̀sùn kàn ni a gbọdọ̀ gbà wí pé ó jàrè títí ẹ̀bi rẹ̀ yóò fi hàn lábẹ́ òfin nípasẹ̀ ìdájọ́ tí a ṣe ní gban̄gba nínú èyí tí ẹni tí a fi ẹ̀sùn kàn yóò ti ní gbogbo ohun tí ó nílò láti fi ṣe àwíjàre ara rẹ̀.
A kò gbọdọ̀ dá ẹ̀bi ẹ̀ṣẹ̀ fún ẹnìkẹ́ni fún pé ó hu ìwà kan tàbí pé ó ṣe àwọn àfojúfò kàn nígbà tó jẹ́ pé lásìkò tí èyí ṣẹlẹ̀, irú ìwà bẹ́ẹ̀ tàbí irú àfojúfò bẹ́ẹ̀ kò lòdì sí òfin orílẹ̀‐èdè ẹni náà tàbí òfin àwọn orílẹ̀‐èdè àgbáyé mìíràn.
Bákan náà, ìjẹníyà tí a lè fún ẹni tó dẹ́ṣẹ̀ kò gbọdọ̀ ju èyí tó wà ní ìmúlò ní àsìkò tí ẹni náà dá ẹ̀ṣẹ̀ rẹ̀.
Abala kejìlá
Ẹnì kọ̀ọ̀kan ló ní ẹ̀tọ́ pé kí a má ṣàdédé ṣe àyọjúràn sí ọ̀rọ̀ ìgbésí ayé rẹ̀, tàbí sí ọ̀rọ̀ẹbí rẹ̀ tàbí sí ọ̀rọ̀ ìdílé rẹ̀ tàbí ìwé tí a kọ sí i; a kò sì gbọdọ̀ ba iyì àti orúkọ rẹ̀ jẹ́.
Ẹnì kọ̀ọ̀kan ló ní ẹ̀tọ́ sí ààbò lábẹ́ òfin kúrò lọ́wọ́ irú àyọjúràn tàbí ìbanijẹ́ bẹ́ẹ̀.
Abala kẹtàlá.
Ẹnì kọ̀ọ̀kan ló ní ẹ̀tọ́ láti rìn káàkiri ní òmìnira kí ó sì fi ibi tó bá wù ú ṣe ìbùgbé láàrin orílẹ̀‐èdè rẹ̀.
Ẹnì kọ̀ọ̀kan ló ní ẹ̀tọ́ láti kúrò lórílẹ̀‐èdè yòówù kó jẹ́, tó fi mọ́ orílẹ̀‐èdè tirẹ̀, kí ó sì tún padà sí orílẹ̀‐èdè tirẹ̀ nígbà tó bá wù ú.
Abala kẹrìnlá
Ẹnì kọ̀ọ̀kan ló ní ẹ̀tọ́ láti wá ààbò àti láti jẹ àn fàní ààbò yìí ní orílẹ̀‐èdè mìíràn nígbà tí a bá ń ṣe inúnibíni sí i.
A kò lè lo ẹ̀tọ́ yìí fún ẹni tí a bá pè lẹ́jọ́ tó dájú nítorí ẹ ṣẹ̀ tí kò jẹ mọ́ ọ̀rọ̀ ìṣèlú tàbí ohun mìíràn tí ó ṣe tí kò bá ète àti ìgbékalẹ̀ Ajọ‐ìsọ̀kan orílẹ̀‐èdè àgbáyé mu.
Abala kẹẹ̀ẹ́dógún
Ẹnì kọ̀ọ̀kan ló ní ẹ̀tọ́ láti jẹ́ ọmọ orílẹ̀‐èdè kan.
A kò lè ṣàdédé gba ẹ̀tọ́ jíjẹ́ ọmọ orílẹ̀‐èdè ẹni lọ́wọ́ ẹnìkẹ́ni láìnídìí tàbí kí a kọ̀ fún ẹnìkẹ́ni láti yàn láti jẹ́ ọmọ orílẹ̀‐èdè mìíràn.
Abala kẹrìndínlógún
Tọkùnrin tobìnrin tó bá ti bàlágà ló ní ẹ̀tọ́ láti fẹ́ ara wọn, kí wọ́n sì dá ẹbí ti wọn sílẹ̀ láìsí ìkanilápá‐kò kankan nípa ẹ̀yà wọn, tàbí orílẹ̀‐èdè wọn tàbí ẹ̀sìn wọn.
Ẹtọ́ wọn dọ́gba nínú ìgbeyàwó ìbáà jẹ́ nígbà tí wọn wà papọ̀ tàbí lẹ́yìn tí wọ́n bá kọ ara wọn.
A kò gbọdọ̀ ṣe ìgbeyàwó kan láìjẹ́ pé àwọn tí ó fẹ́ fẹ́ ara wọn ní òmìnira àtọkànwá tó péye láti yàn fúnra wọn.
Ẹbí jẹ́ ìpìlẹ̀ pàtàkì àdánidá ní àwùjọ, ó sì ní ẹ̀tọ́ pé kí àwùjọ àti orílẹ̀‐èdè ó dáàbò bò ó.
Abala kẹtàdínlógún
Ẹnì kọ̀ọ̀kan ló ní ẹ̀tọ́ láti dá ohun ìní ara rẹ̀ ní tàbí láti ní in papọ̀ pẹ̀lú àwọn mìíràn.
A kò lè ṣàdédé gba ohun ìní ẹnì kan lọ́wọ́ rẹ̀ láìnídìí.
Abala kejìdínlógún
Ẹnì kọ̀ọ̀kan ló ní ẹ̀tọ́ sí òmìnira èrò, òmìnira ẹ̀rí‐ọkàn àti òmìnira ẹ sìn. Ẹtọ́ yìí sì gbani láàyè láti pààrọ̀ ẹ sìn tàbí ìgbàgbọ́ ẹni. Ó sì fún ẹyọ ẹnì kan tàbí àkójọpọ̀ ènìyàn láàyè láti ṣe ẹ̀sìn wọn àti ìgbàgbọ́ wọn bó ṣe jẹ mọ́ ti ìkọ́ni, ìṣesí, ìjọ́sìn àti ìmúṣe ohun tí wọ́n gbàgbọ́ yálà ní ìkọ̀kọ̀ tàbí ní gban̄gba.
Abala kọkàndínlógún
Ẹnì kọ̀ọ̀kan ló ní ẹ̀tọ́ sí òmì nira láti ní ìmọ̀ràn tí ó wù ú, kí ó sì sọ irú ìmọ̀ràn bẹ́ẹ̀ jáde; ẹ̀tọ́yìí gbani láàyè láti ní ìmọ̀ràn yòówù láìsí àtakò láti ọ̀dọ̀ ẹnìkẹ́ni láti wádìí ọ̀rọ̀, láti gba ìmọ̀ràn lọ́dọ̀ ẹlòmíràn tàbí láti gbani níyànjú lọ́nàkọ́nà láìka ààlà orílẹ̀‐èdè kankan kún.
Abala ogún
Ẹnì kọ̀ọ̀kan ló ní ẹ̀tọ́ sí òmìnira láti pé jọ pọ̀ àti láti dara pọ̀ mọ́ àwọn mìíràn ní àlàáfíà.
A kò lè fi ipá mú ẹnìkẹ́ni dara pọ̀ mọ́ ẹgbẹ́ kankan.
Abala kọkànlélógún
Ẹnì kọ̀ọ̀kan ló ní ẹ̀tọ́ láti kópa nínú ìṣàkóso orílẹ̀‐èdè rẹ̀, yálà fúnra rẹ̀ tàbí nípasẹ̀ àwọn aṣojú tí a kò fi ipá yàn.
Ẹnì kọ̀ọ̀kan ló ní ẹ̀tọ́ tó dọ́gba láti ṣe iṣẹ́ ìjọba ní orílẹ̀‐èdè rẹ̀.
I fẹ́ àwọn ènìyàn ìlú ni yóò jẹ́ òkúta ìpìlẹ̀ fún à ṣẹ ìjọba; a ó máa fi ìfẹ́ yìí hàn nípasẹ̀ ìbò tòótọ́ tí a ó máa dì láti ìgbà dé ìgbà, nínú èyí tí ẹnì kọ̀ọ̀kan yóò ní ẹ̀tọ́ sí ìbò kan ṣoṣo tí a dì ní ìkọ̀kọ̀ tàbí nípasẹ̀ irú ọ nà ìdìbò mìíràn tí ó bá irú ìdìbò bẹ́ẹ̀ mu.
Abala kejìlélógún
Ẹnì kọ̀ọ̀kan gẹ́gẹ́ bí ẹ̀yà nínú àwùjọ ló ní ẹ̀tọ́ sí ìdáàbò bò láti ọwọ́ ìjọba àti láti jẹ́ àn fà ní àwọn ẹ̀tọ́ tí ó bá ọrọ̀‐ajé, ìwà láwùjọ àti àṣà àbínibí mu; àwọn ẹ̀tọ́ tí ó jẹ́ kò‐ṣeé‐má‐nìí fún iyì àti ìdàgbàsókè ẹ̀dá ènìyàn, nípa akitiyan nínú orílẹ̀‐èdè àti ìfọwọ́ṣowọ́ pọ̀ láàrin àwọn orílẹ̀‐èdè ní ìbámu pẹ̀lú ètò àti ohun àlùmọ́nì orílẹ̀‐èdè kọ̀ọ̀kan.
Abala kẹtàlélógún
Ẹnì kọ̀ọ̀kan ló ní ẹ̀tọ́ láti ṣiṣẹ́, láti yan irú iṣẹ́ tí ó wù ú, lábẹ́ àdéhùn tí ó tọ́ tí ó sì tún rọrùn, kí ó sì ní ààbò kúrò lọ́wọ́ àìríṣẹ́ ṣe.
Ẹnì kọ̀ọ̀kan ló ní ẹ̀tọ́ láti gba iye owó tí ó dọ́gba fún irú iṣẹ́ kan náà, láìsí ìyàsọ́tọ̀ kankan.
Ẹnì kọ̀ọ̀kan tí ó bá ń ṣisẹ́ ní ẹ̀tọ́ láti gba owó oṣù tí ó tọ́ tí yóò sì tó fún òun àti ẹbí rẹ̀ láti gbé ayé tí ó bu iyì kún ènìyàn; a sì lè fi kún owó yìí nípasẹ̀ oríṣìí àwọn ètò ìrànlọ́wọ́ mìíràn nígbà tí ó bá ye.
Ẹnì kọ̀ọ̀kan ló ní ẹ̀tọ́ láti dá ẹgbẹ́ òṣìṣẹ́ sílẹ̀ àti láti dara pọ̀ mọ́ irú ẹgbẹ; bẹ́ẹ̀ láti dáàbò bo àwọn ohun tí ó jẹ ẹ́ lógún.
Abala kẹrìnlélógún
Ẹnì kọ̀ọ̀kan ló ní ẹ̀tọ́ sí ìsinmi àti fàájì pẹ̀lú àkókò tí kò pọ̀ jù lẹ́nu iṣẹ́ àti àsìkò ìsinmi lẹ́nu iṣẹ́ láti ìgbà dé ìgbà tí a ó sanwó fún.
Abala kẹẹ̀ẹ́dọ́gbọ̀n
Ẹnì kọ̀ọ̀kan ló ní ẹ̀tọ́ láti gbé ìgbé ayé tó bójú mu nínú èyí tí òun àti ẹbí rẹ̀ yóò wà ní ìlera àti àlàáfíà, tí wọn yóò sì ní oúnjẹ, aṣọ, ilégbèé, àti àn fàní fún ìwòsàn àti gbogbo ohun tó lè mú ẹ̀dá gbé ìgbé ayé rere, bákan náà, ẹnì kọ̀ọ̀kan ló tún ní ààbò nígbà àìníṣẹ́lọ́wọ́, nígbà àìsà n, nígbà tó bá di aláàbọ̀‐ara, ní ipò opó, nígbà ogbó rẹ̀ tàbí ìgbà mìíràn tí ènìyàn kò ní ọ̀nà láti rí oúnjẹ òò jọ́, tí eléyìí kì í sì í ṣe ẹ̀bi olúwa rẹ̀.
A ní láti pèsè ìtọ́jú àti ìrànlọ́wọ́ pàtàkì fún àwọn abiyamọ àti àwọn ọmọdé.
Gbogbo àwọn ọmọdé yóò máa jẹ àwọn àn fàní ààbò kan náà nínú àwùjọ yálà àwọn òbí wọn fẹ́ ara wọn ni tàbí wọn kò fẹ́ ara wọn.
Abala kẹrìndínlọ́gbọ̀n
Ẹnì kọ̀ọ̀kan ló ní ẹ̀tọ́ láti kọ́ ẹ̀kọ́.
Ó kéré tán, ẹ̀kọ́ gbọdọ̀ jẹ́ ọ̀fẹ́ ní àwọn ilé‐ẹ̀kọ́ alákọ̀ọ́bẹ̀rẹ̀.
Ẹkọ́ ní ilé‐ẹ̀kọ́ alákọ̀ọ́bẹ̀rẹ̀ yìí sì gbọdọ̀ jẹ́ dandan.
A gbọdọ̀ pèsè ẹ̀kọ́ iṣẹ́‐ọwọ́, àti ti ìmọ̀‐ẹ̀rọ fún àwọn ènìyàn lápapọ̀, àn fàní tó dọ́gba ní ilé‐ẹ̀kọ́ gíga gbọdọ̀ wà ní àrọ́wọ́tó gbogbo ẹni tó bá tọ́ sí.
Ohun tí yóò jẹ́ ète ẹ̀kọ́ ni láti mú ìlọsíwájú tó péye bá ẹ̀dá ènìyàn, kí ó sì túbọ̀ rí i pé àwọn ènìyàn bọ̀wọ̀ fún ẹ̀tọ́ ọmọnìyàn àti àwọn òmìnira wọn, tó jẹ́ kò‐ṣeé‐má‐nìí.
E tò ẹ̀kọ́ gbọdọ̀ lè rí i pé ẹ̀mí; ìgbọ́ra‐ẹni‐yé, ìbágbépọ̀ àlàáfíà, àti ìfẹ́ ọ̀rẹ́‐sí‐ọ̀rẹ́ wà láàrin orílẹ̀‐èdè, láàrin ẹ̀yà kan sí òmíràn àti láàrin ẹlẹ́sìn kan sí òmíràn, etò‐ẹ̀kọ́ sì gbọdọ̀ kún àwọn akitiyan Àjọ‐ìsọ̀kan orílẹ̀‐èdè àgbáyé lọ́wọ́ láti rí i pé àlàáfíà fìdí múlẹ̀.
Àwọn òbí ló ní ẹ̀tọ́ tó ga jù lọ láti yan ẹ̀kọ́ tí wọ́n bá fẹ́ fún àwọn ọmọ wọn.
Abala kẹtàdínlọ́gbọ̀n
Ẹnì kọ̀ọ̀kan ló ní ẹ̀tọ́ láìjẹ́ pé a fi ipá mú un láti kópa nínú àpapọ̀ ìgbé ayé àwùjọ rẹ̀, kí ó jẹ ìgbádùn gbogbo ohun àmúṣẹ wà ibẹ̀, kí ó sì kópa nínú ìdàgbàsókè ìmọ̀ sáyẹ́n sì àti àwọn àn fàní tó ń ti ibẹ̀ jáde.
Ẹnì kọ̀ọ̀kan ló ní ẹ̀tọ́ sí ààbò àn fàní ìmọyì àti ohun ìní tí ó jẹ yọ láti inú iṣẹ́ yòówù tí ó bá ṣe ìbáà ṣe ìmọ̀ sáyẹ́n sì, ìwé kíkọ tàbí iṣẹ́ ọnà.
Abala kejìdínlọ́gbọ̀n
Ẹnì kọ̀ọ̀kan ló ní ẹ̀tọ́ sí ètò nínú àwùjọ rẹ̀ àti ní gbogbo àwùjọ àgbáyé níbi tí àwọn ẹ̀tọ́ òmìnira tí a ti gbé kalẹ̀ nínú ìkéde yìí yóò ti jẹ́ mímúṣẹ.
Abala kọkàndínlọ́gbọ̀n
Ẹnì kọ̀ọ̀kan ló ní àwọn ojúṣe kan sí àwùjọ, nípasẹ̀ èyí tí ó fi lè ṣeé ṣe fún ẹni náà láti ní ìdàgbàsókè kíkún gẹ́gẹ́ bí ẹ̀dá ènìyàn.
O fin yóò de ẹnì kọ̀ọ̀kan láti fi ọ̀wọ̀ àti ìmọyì tí ó tọ́ fún ẹ̀tọ́ àti òmìnira àwọn ẹlòmíràn nígbà tí ẹni náà bá ń lo àwọn ẹ̀tọ́ àti òmìnira ara rẹ̀,  eyí wà ní ìbámu pẹ̀lú ọ̀nà tó yẹ, tó sì tọ́ láti fi báni lò nínú àwùjọ fún ire àti àlàáfíà àwùjọ náà nínú èyí tí ìjọba yóò wà lọ́wọ́ gbogbo ènìyàn.
A kò gbọdọ̀ lo àwọn ẹ̀tọ́ àti òmìnira wọ̀nyí rárá, ní ọ̀nà yòówù kó jẹ́, tó bá lòdì sí àwọn ète àti ìgbékalẹ̀ Ajọ‐àpapọ̀ orílẹ̀‐èdè agbáyé.
Abala ọgbọ̀n
A kò gbọdọ̀ túmọ̀ ohunkóhun nínú ìkéde yìí gẹ́gẹ́ bí ohun tí ó fún orílẹ̀‐èdè kan tàbí àkójọpọ̀ àwọn ènìyàn kan tàbí ẹnìkẹ́ni ní ẹ̀tọ́ láti ṣe ohunkóhun tí yóò mú ìparun bá èyíkéyìí nínú àwọn ẹ̀tọ́ àti òmìnira tí a kéde yìí.
Nígbà tí wọ́n bá ń dúkokò mọ́ àwọn aṣíkiri pẹ̀lú ìkójọpọ̀, ìtì-mọ́lé àti ìdápadà-sílé, àwọn òṣìṣẹ wọn mọ̀ pé wọ́n lè bú wọn, pé wọ́n lè sọ fún wọn pé tí wọ́n bá jà padà, wọ́n lè fàwón fún ICE.
Nígbà tí àwọn agbanisíṣẹ́ bá mọ pé àwọn lè dúkokò mọ́ aṣíkiri pẹ̀lú àìníwè rẹ̀, ó máa ń jẹ́ kí wọ́n lo òṣìṣẹ́ yẹn nílò kulò kọjá àyè, ìyẹn sì ti nípa kìí ṣe fún àwọn òṣìṣẹ́ aṣíkiri nìkan ṣùgbọ́n fún gbogbo àwọn òṣìṣẹ́.
Ìkejì, a nílò láti bèrè ìbéèrè nípa ojúṣe.
Kíni ipa tí àwọn orílẹ̀-èdè tó lówó, tó lágbára bíi orílẹ̀-ède United State ń kó láti jẹ́ kó le tàbí kó má ṣe é ṣe fún àwọn aṣíkiri láti dúró sí orílè-èdè abínibí wọn?
Ìdìde àti gbígbéra láti orílẹ̀-ède yín nira ó sì léwu, ṣùgbọ́n ọ̀pọ̀lọpọ̀ àwọn aṣíkiri ò ní àǹfààní ìdúró sílé tí wọ́n bá fẹ́ yè.
Ogun, àdéhùn òwò àti ìwa oníbárá tó gbilẹ̀ ní Global North ń kópa pàtàkì àti aléwu níbí.
Ojúṣe wo ni orílẹ̀-ède United State àti China -- àwọn tí wọ́n ń léwájú níbi ìgbéjáde òyì-èédú lágbàáyé -- ní sí ẹgbẹ̀rún-lọ́nà-ẹgbẹ̀rún àwọn ènìyàn tí ìgbóná àgbáyé ti ṣí nídì?
Ìkẹ́ta, a nílò láti bèrè ìbéèrè nípa ìdọ́gba.
Aìdọ́gba àgbáyé jẹ́ ìṣòro tó ń rún nǹkan, t’ó sì lágbára.
Àlàfo ìpawó-wọlé àti ọrọ̀ ń fẹjú jákèjádò àgbáyé.
Ní àlékún, nǹkan tó ń sọ bóyá ẹ lówó tàbí tòṣì, ju nǹkan mìíràn lọ, ni orílé-èdè wo ni wọ́n bíi yín sí, tó lè dàbi ẹni pé ó lágbára tí ẹ bá wá láti orílẹ̀-èdè tó làmìlaaka.
Ṣùgbọ́n ó túmọ sí ìpín àìṣedédé alágbára àwọn àǹfààní fún ìgbeayé pípẹ́, alálàáfíà, onítẹ́lọ́rùn.
Nígbà tí àwọn aṣíkiri bá fi owó tàbí ẹrù ránṣẹ́ sílé sí ẹbí wọn, ó máa ń kó ipa tó ṣe pàtàkì níbi ṣíṣe àdínkù àwọn àlàfo wọ̀nyí, tí ó bá jẹ́ èyí tí ò pé.
Ó ṣe ju gbogbo àwọn ètò ìrànwọ́ ilẹ̀ òkèèrè ní àgbáríjọpọ̀ àgbáyé lọ.
A bẹ̀rẹ̀ pẹ̀lú ìbéèrè àwọn alátìlẹyìn ọmọ-ìlú, nípa àwọn aṣíkiri gẹ́gẹ́ bi irinṣẹ́, gẹ́gẹ́ bi àwọn tó kù àti ajọ̀fẹ́.
Níbo ni àwọn ìbéèrè tuntun wọ̀nyí nípa ẹ̀tọ́ àwọn òṣìṣẹ́, nípa ojúṣe àti nípa ìdógba ń múwa lọ?
Àwọn ìbéèrè wọ̀nyí kọ ìkáàánú, wọ́n sì gba ìṣedédé.
Àwọn ìbéèrè wọ̀nyí kọ ìpínyà àwọn alátìlẹyìn ọmọ-ìlú àti àwọn alátìlẹyìn àpapọ̀ nípa àwa kojú àwọn.
Wọn yóò rànwá lọ́wọ́ láti múra sílẹ̀ fún àwọn ìṣòro tó ń bọ̀ àti àwọn ìṣòro bíi ìgbóná àgbáyé t’ó ti wà lórí wa.
Kò ní rọrùn láti yí kúrò níbi àwọn ìbéèrè tí a ti ń bérè nípa sẹ́ẹ́tì àwọn ìbéèrè tuntun yìí.
Kì í ṣe ìdojúkọ kékeré láti kojú k’á sì fẹ àwọn enubodè wa.
Ó máa gba ọgbọ́n, ìṣẹ̀dá àti ìgbóyà.
Àwọn ìbéèrè àtijọ́ ti wà pẹ̀lu wa fún ìgbà pípẹ́, wọn ò sì ní bìlà fúnra wọn, tí wọn ò sì ní bìlà lọ́sàán-kan óru-kan.
Kódà tí a bá gbìyànjú láti ṣe àyípadà àwọn ìbéèrè náà, àwọn ìdáhùn náà máa jẹ́ àmúdijú, wọ́n sì máa gba ìfarajìn àti ìṣedédé.
Ní orílẹ̀-èdè àgbáyé tí ò dọ́gba, a máà nílò láti fi ọkàn sí ìbéèrè pé ta ló ní agbára láti darapọ̀ mọ́ àsọgbà náà àti eni tí ò ní.
Ṣùgbọ́n àwọn enubòdè àríyànjiyàn ìwọlé látókèrè lè di sísún.
Ó dọwọ́ gbogbo wa láti sún wọn.
Ẹ ṣeun.
Nǹkan tí mo kò nípa òmìnira lẹ́yìn tí mo sá kúrò ní  orílẹ̀-ède North Korea.
Wọ́n bí mi ní ọdún 1993 ní apá àríwá orílẹ̀-ède North Korea, ní agbègbè kan tí wọ́n ń pè ní Hyesan, tó wà pààlà pẹ̀lú orílẹ̀-ède China
Mo ní àwọn òbí tí wọ́n nífẹ̀ẹ́ àti ẹ̀gbọ́n obìnrin kan.
Kí n tiẹ̀ tó pé ọmọ ọdún mẹ́wà, wọ́n rán bàbá mi lọ sí ìpàgọ́ àwọn òṣìṣẹ́ fún kíkópa nínú ìṣòwò àìbófinmu.
Ní báyìí, pẹ̀lú “ìṣòwò àìbófinmu”-- ó ń ta bàtà, ṣúgà, ìrẹsì lẹ́yìn náà kọ́pà láti fi bọ́ wa.
Ní ọdún 2007, èmi àti ọmọ ìyá mi lóbìnrin pinnu láti sálọ.
Ó jẹ́ ọmọ ọdún mẹ́rìn-dín-lógún, èmí sì jẹ́ ọmọ ọdún mẹ́tàlá.
Mo nílò láti jẹ́ kí ẹ mọ nǹkan tí ọ̀rọ̀ yìí “sálọ” túmọ̀ sí ní ní ọ̀gangan ipò orílẹ̀-ède North Korea.
Gbogbo wa ni ebi ń pa, ebí sì túmọ̀ sí ikú ní orílẹ̀-ède North Korea,
Ó jẹ́ àǹfààní kan ṣoṣo fún wa.
Mi ò ti lẹ̀ lóye nípa èrò sísálọ, ṣùgbọ́n mo máa ń rí àwọn iná náà láti China lálẹ́,  mo sì rò ó pé bóyá tí mo bá lọ síbi tí iná náà wà, mo lè rí abọ́ ìrẹsì kan.
Kì í ṣe wí pé a ní ìpinnu alágbára tàbí àwòrán kankan.
A ò mọ nǹkankan nípa nǹkan tí yóò ṣẹlẹ̀.
Ẹ wòye pé ilé ìgbe yín gbaná.
Mò ń sọ nípa pé, kí lẹ máa se?
Ṣé ẹ máa dùró síbẹ̀ kí ẹ jóná ni, àbi ṣé ẹ máa fò jáde kúrò látojú fèrèsé kí ẹ sì wá wo ohun tí yóó ṣelẹ̀?
Nǹkan tí a ṣe nìyẹn.
A fò jáde kúrò nínú ilé náà dípò iná.
North Korea jẹ́ ibi tí ẹ ò leè ronú nípa rẹ̀.
Ó máa nira fún mi nígbà tí àwọn ènìyàn bá bi mí bó ṣe rí láti gbé nígbẹ̀.
Ká sọ tòótọ́, mo sọ fún yín: ẹ ò lè ronú nípa rẹ̀.
Àwọn ọ̀rọ̀ inú èyíkéyìí èdè ò lè ṣàpèjúwe rẹ̀, nítorí àgbáyé tó yátọ̀ pátápátá ni, bí ẹ ò ṣe lè ronú ìgbésíayé yín nínú Ìsọ̀ngbè-oòrùn-kẹ́rin lọ́wọ́lọ́wọ́ yìí.
Fún àpẹẹrẹ, ọ̀rọ yìí “ìfẹ́” ní ìtumọ̀ kan ṣoṣo: ìfẹ́ fún adarí wa ọ̀wọ́n.
Kò sí èrò ìfẹ́ ẹlẹ́yẹlé ní orílẹ̀-ède North Korea
Tí ẹ ò bá mọ àwọn ọ̀rọ náà, ìyẹ́n túmọ̀ sí wí pé èrò náà ò ye yín, nítorí náà, ẹ ò ní mọ̀ pé èrò yẹn gan-an jẹ́ a ṣe é ṣe.
Ẹ jẹ́ kí n fún yín ní àpẹẹrẹ mìíràn.
Nígbà tí mò ń dàgbà ní orílẹ̀-ède North Korea, a nígbàgbọ́ lódodo wí pé adarí wa ọ̀wọ́n jẹ́ òòṣà tó lágbára tó lè mọ èro ọkàn wa.
Èrú tún bàmí láti ronú nípa orílẹ̀-ède North Korea.
Wọ́n sọ fún wa pé ó ń f’ebi panú fún wa, ó sì ń ṣiṣẹ́ láìkáàrẹ̀ fún wa, ọkàn mí sì gbọgbẹ́ fún-un.
Nígbà tí mo sálọ sí orílẹ̀-ède South Korea, àwọn ènìyán sọ fún mi wí pé apàṣẹ wàá ni, ó ní àwọn ọkọ̀, oríṣiríṣi ilé-ìgbafẹ́, ó sì ń gbé ìgbeayé olówó ńlá.
Nígbà náà ni mo bá rántí wíwo àwòran rẹ̀ kan, mímọ̀ fún ìgbà àkọ́kọ́ pé òun lẹni tó tóbi jù nínú àwòrán náà.
Ló bá yémi.
Nígbẹ́yìn, mo mọ̀ wí pé ebi ò pa á.
Ṣùgbọ́n mi ò ní àǹfààní láti rí èyí tẹ́lẹ̀, àyàfi ìgbà tí ẹnìkan sọ fún mi wí pé òún sanra.
Lóòótọ́, ẹnìkán ní láti kọ́ mi pé òún sanra.
Tí ẹ ò bà tíì ṣe ìfikọ́ra ìrònú jinlẹ̀ rí, nǹkan tí wọ́n bá ní kí ẹ rí lẹ máa rìí.
Ìbéèrè tó tóbi jù tí àwọn èniyàn máa ń bi mí ni: “Kí ló dé tí ò sí ìjàngbara nínú orílẹ̀-ède North Korea?
Ṣé odi niwá ni?
Kí ló dé tí ò sí ìjàngbara fún ìnira àádọ́rin ọdún yìí
“ Ti mo bá sọ wí pé: tí ẹ ò bá mọ̀ wí pé ẹrú niyín, tí ẹ ò bá mọ̀ wí pé wọ́n yà yín sọ́tọ̀ tàbí wọ́n ń fara niyín, báwo lẹ ṣe fẹ́ jà láti gba ìtúsílẹ̀?
Mò ń sọ nípa pé, tí ẹ bá mọ̀ wí pé wọ́n yà yín sọ́tọ̀, ó túmọ̀ sí wí pé wọn ò yà yín sọ́tọ̀.
Àìmọ̀ ni ìtumọ̀ ìyanisọ́tọ̀ lódodo, ìdí nìyẹn tí mi ò fi mọ̀ wí pé wọ́n yàmí sọ́tọ̀ ni nígbà tí mo wà ní orílẹ̀-ède North Korea.
Mo rò wí pé mo wà láàrín-gbùgbun àgbáyé ni.
Èrò mi tó yẹ fún ìfọ́nká rè é: ọ̀pọ̀lọpọ̀ àwọn ènìyán rò wí pé ọmọ ènìyàn mọ nǹkan tó yẹ àti èyí tó burú jáì, ìyàtọ̀ tó wà láàárín ìṣedédé àti àìṣedédé, nǹkan tó tọ́ síwa àti nǹkan tí ò tọ́ síwa.
Mo sọ fún wọn: BS.
Gbogbo ẹ̀, gbogbo ẹ̀ gbọ́dọ̀ di kíkọ́, tó fi kan àánú.
Bí mo bá rí enìkan tó ń kú lọ láàárín adúgbò nísìyìí, mà á ṣe ohun-kóhun láti dóòlà ẹni náà.
Ṣùgbọ́n nígbà ti mo wà ní orílẹ̀-ède North Korea, mo rí àwọn ènìyàn tí wọ́n ń kú àti òkú káàkiri àdúgbò.
Mi ò ní ìmọ̀lára kankan.
Kìí ṣe nítorí mo jẹ́ ọlọ́dẹ-orí, ṣùgbọ́n nítorí mi ò kẹ́kọ̀ọ́ nípa èrò ìkáànú rí.
Mo ní ìmọ̀láa àánú, ìbánikẹ́dùn àti ìkáànú nínú ọkàn mi lẹ́yìn ìgbà tí mo kọ́ nípa ọ̀rọ̀ yìí “àánú” àti èro rẹ̀ nìkan, mo sì ní ìmọ̀lára wọn báyìí.
Ní báyìí mò ń gbé ní orílẹ̀-ède United State gẹ́gẹ́ bi olómìnira ènìyàn.
Ẹ ṣeun.
Láìpẹ́ yìí, àwọn adarí orílẹ̀-èdè olómìnira, Ààrẹ wa Trump, ṣe ìpàdé pẹ̀lú òòsa mi tẹ́lẹ̀.
Ó sì pinnu pé ẹ̀tọ ọmọ ènìyàn ò ṣe pàtàkì tó láti fi kún ìpinnu rẹ̀, kò sì sọ̀rọ̀ nípa rẹ̀.
Ó bà mí lẹ́rù.
Lọ́wọ́lọ́wọ́ yìí à ń gbé nínú ayé níbi tí wọ́n ti lè gbóríyìn fún apàṣe-wàá kan pé ó pa ọmọ ìya bàba rẹ̀ lọ́kùrin, fún pípa ọmọ ìyàwo bàba rẹ̀, pípa ẹgbẹ̀rún àwọn ọmọ orílẹ̀-ède North korea.
Ìyẹn sì tó nǹkan à ń gbóríyìn fún.
Bákan náà ó múmi ronú: bóyá gbogbo wa la nílò láti kọ́ nǹkan tuntun nípa òmìnira báyìí.
Nǹkan ẹlẹgẹ́ ni òmìnira
Mi ò fẹ́ fun yín lára, ṣùgbọ́n bẹ́ẹ̀ ni.
Ìran mẹ́ta péré ló gbà láti sọ orílẹ̀-ède North Korea di “1984 ti Goorge Orwell
Ìran mẹ́ta péré ló gbà.
Bí a ò bá jà fún ètọ ọmọnìyàn fún àwọn ènìyàn tí wọ́n ń fìyà jẹ lọ́wọ́lọ́wọ́ yìí tí wọn ò lè fohùn, gẹ́gẹ́ bí àwọn ènìyàn tí wọ́n lómìnira níbí, ta ló máa jà fún wa nígbà tí a ò bá ní òmìnira?
Mi ò mọ̀.
Mo rò wí pé ó dára pé a káràmásìkí mọ́ àyípadà ojú-ọjọ́, ẹ̀tọ́ ẹranko, ìṣedédé láàárín akọ àti abo, gbogbo àwọn nǹkan wọ̀nyí.
Òtítọ́ pé a káràmásìki nípa ẹ̀tọ́ ẹranko, ìyẹ́n túmọ̀ sí wí pé bí ọkàn wa ṣe rewà sí nìyẹn, pé a káràmásìkí nípa enìkan tí ò le fi ẹnu arawọn sọ̀rọ̀.
Àwọn ọmọ ilẹ̀ North Korea ò lè fi ẹnu arawọn sọ̀rọ̀ lọ́wọ́lọ́wọ́ yìí.
Wọn ò ní ẹ̀rọ-ayélukára-bí-ajere ní ọ̀rún ọdún kọkàn-lé-lógún.
A ò ní iná mọ̀nàmọ́ná, òhun sì ni àyè tó ṣókùnkùn jù lórí ilẹ̀ eèpẹ̀ lọ́wọ́lọ́wọ́ yìí.
Báyìí mo fẹ́ sọ nǹkankan fún àwọn tí a jìjọ jẹ́ ọmọ ilẹ̀ North Korea tí wọ́n ń gbé nínú òkùkùn yẹn.
Wọ́n lè má gba èyí gbọ́, ṣùgbọ́n mo fẹ́ sọ fún wọn pé ìpààrọ ìgbésí-ayé ṣe é ṣe.
Ẹ gba ìtúsílẹ̀
Látara ìrírí mi, gbogbo nǹkan ló ṣe é ṣe.
Wón rà mí, wọ́n tà mí gẹ́gẹ́ bí ẹrú.
Ṣùgbọ́n ní báyìí mo ti wà níbí, ìyẹn ló sì fà á tí mo fi nígbàgbọ́ nínú iṣẹ́-ìyanu.
Nǹkan kan tí mo kọ́ nínú ìtàn ni wí pé kò sí nǹkankan tó lọ títí nínú ayé yìí.
Ìdí nìyẹn tí a fi ní gbogbo ẹ̀tọ́ láti ní ìrètí.
Ẹ ṣeun.
Ìmọ̀-ẹ̀rọ ìṣègùn tí wọ́n ṣẹ̀dá láti pèse ohun tí ilẹ̀ Adúláwò nílò.
Bíi gbogbo onímọ̀-ẹ̀rọ nípa ohun-èlo ẹ̀rọ-ayárabíàṣá tí ò ṣe é fọwọ́ kàn tí wọ́n wà níta níbẹ̀ yẹn, mo máa ń tẹ̀lé alwọn ilé-iṣẹ́ ìmọ̀-ẹ̀rọ ní Silicon Valley típẹ́-típẹ́, ní ọ̀nà kan náà tí àwọn olólùfẹ́ eré bólù aláfẹsẹ̀gbá ṣe ń tẹ̀lé ikọ̀ wọn nílẹ̀ Europe.
Mo máa ń ka àròkọ lórí ìkànnì ìmọ̀-ẹ̀rọ mo sì máa ń tẹ́ti sí àkáálẹ̀ ẹ̀rọ-agbagbe lórí ẹ̀rọ-ìbánisọ̀rọ̀ mi.
Ṣùgbọ́n lẹ́yìn tí mo bá parí átíkù náà, tí mo ti ẹ̀rọ-ìbánisọ̀rọ̀ mi tí mo sì yọ àgbékarí, mo ti padà sí ìwò oòrun ilẹ̀ Adúláwò, níbi ti ààla-ilẹ̀ ò ti jọra wọn.
Iná máa ń lọ fún ìgbà pípé lọ́pọ̀-ìgbà, àìlo ẹ̀rọ-ayárabíàṣá púpọ̀, ìkàni ayélukára tí ò yára àti ọ̀pọ̀lọpọ̀ àwọn aláìsàn tí wọ́n lọ sílé ìwòsàn tí kò sí òṣìṣẹ́ púpọ̀.
Látìgbà àjàkálẹ̀ àrun kòkòro apa òkì àjẹsára àìfààyègba-àìsàn ara, àwọn ilé ìwòsàn tí ń tiraka láti ṣàmójútó àkọsílẹ̀ ìtọ́jú kòkòro apa sójà ara lóòrèkóòrè fún àlékún abala àwọn aláìsàn.
Fún irú àwùjọ bẹ́ẹ̀, gbigbé èto ìmọ̀-ẹ̀rọ tí wọ́n ṣẹ̀dá níbòmíràn ò tíì ṣiṣẹ́, ṣùgbọ́n ní ọdún 2006, mo darapọ̀ mọ́ Baoba Health, ikọ̀ kan tó máa ń lo àwọn onímọ̀-ẹ̀rọ lábẹ́lé láti ṣẹ̀da àwọn ìdásí tó yẹ tí wọ́n ń yanjú àwọn ìdojúkọ ajẹmọ ìtọ́jú ní orílẹ̀-ède Malawi
A ṣẹ̀da ẹ̀rọ tó ń ṣe àkọsílẹ̀ ìlera onínọ́ tí àwọn òṣìṣẹ́ ìlera ń lò nígbà tí wọ́n bá ń rí àwọn aláìsàn.
Nínú ìgbésẹ̀ náà a mọ̀ pé a ò ní láti ṣẹ̀da ohun-èlo ẹ̀rọ-ayárabíàṣá tí ò ṣe é fọwọ́ kàn nìkan, a ní láti ṣàmúlò ohun amáyédẹrùn náà bákan náà.
A ò ní àwọn òṣìṣẹ́ ìlera tó tó láti ṣe àyèwò tó péye fún gbogbo aláìsàn, nítorí náà a ṣe àfibọ̀ ìlànà-ìtọ́sánà ajẹmọ́ ìtọ́jú sínu ohun-èlo ẹ̀rọ-ayárabíàṣá tí ò ṣe é fọwọ́ kàn náà láti ṣe ìtọ́sánà àwọn olùtọ́-ilé-ìwòsàn àti àwọn akọ̀wé tí wọ́n ń ṣe ìrànlọ́wọ́ pẹ̀lú ìmójútó díẹ̀ nínú àwọn iṣẹ́ náà.
Gbogbo wa la ní ọjọ́ ìbí, ṣùgbọ́n kìí ṣe gbogbo ènìyàn ló mọ ọjọ́ ìbi wọn, nítorí náà a kọ àwọn ètò láti mójútó àpapọ̀ àwọn ọjọ́ ìbí gẹ́gẹ́ bi déétì tó pé.
Báwo la ó ṣe ṣe ìtẹ̀lé àwọn aláìsàn tí wọ́n ń gbé ní àdúgbò elérò tí ò ní nọ́mbà àdúgbò àti ilé?
A lo ààla-ilẹ̀ láti ṣe àròpọ̀ àdírẹ́sì àfojúrí wọn.
Orílẹ̀-ède Malawi ò ní ID láti ṣe ìdánimọ̀ àwọn aláìsàn yàtọ̀, nítorí náà a ní láti ṣàmúlò ID àwọn aláìsàn tó yátọ̀ láti ṣe àsopọ̀ àkọsílẹ̀ àwọn aláìsàn jákèjádò àwọn ilé ìtọ́jú.
A ṣe àtẹ̀jáde àwọn ID náà gẹ́gẹ́ bi ẹ̀nà onílà òòró tí wọ́n lè mọ́ àwọn ìwé ìlera àdáni tí aláìsàn kọ̀ọ̀kan ń tọ́jú.
Pẹ̀lú ID tó ní ẹ̀nà onílà òòró yìí, ìfojúwò gara tíò le pẹ̀lú ẹ̀rọ tó ń ka ẹ̀nà onílà òòró yóò tètè gbé àkọsílẹ̀ aláìsàn náà síta.
Wọn ò nílò láti ṣe àtúnkọ àlàyé nípa ara wọn sóri ewé ìforúkọsílẹ̀ ní gbogbo ìgbà tí wọ́n bá wá.
Lójijì, àwọn ilà-ìtò bá di kúkurú
Èyí túmọ̀ sí wí pé àwọn aláìsàn, àwọn ìyá tí wọ́n lọ́mọ lẹ́yìn wọn nìkan, yóò lo àsìkò díẹ̀ ní ìdúró de ìrànlọ́wọ́
Bí wọ́n bá ṣe àfẹ́kù ìwe wọn, àkọsílẹ̀ wọn ṣì lè di gbígbà pẹ̀lú wíwá orúkọ wọn.
Ní báyìí, ònà tí à ń gbà pè àti kọ orúkọ yátọ̀ gidi gan-an.
A ṣe àdàpọ̀ R àti L láìsídìwọ́, ẹ̀dà ède gẹ̀ẹ́sì àti ède abínibí àwọn orúkọ wọn.
Kódà ìjọra-ìró, ìlànà àwòkọ́ṣe fún ìpín-sísọ̀rí àwọn ọ̀rọ̀ pẹ̀lú bí wọ́n ṣe jọra ní ìró, kò dára tó.
Nítorí náà a ní láti ṣe àtúnṣe sí i láti lè bá wa ṣe àsopọ̀ àti ìbámu àwọn àkọsílẹ̀ tó ti wà tẹ́lẹ̀.
Ṣíwájú iPhone, àwọn onímọ̀-ẹ̀rọ nípa ohun-èlo ẹ̀rọ-ayárabíàṣá tí ò ṣe é fọwọ́ kàn ṣẹ̀da rẹ̀ fún ẹ̀rọ-ayárabíàṣá àdáni, ṣùgbọ́n látara ìrírí wa, a mọ̀ pé èto agbára wa ò ṣe é gbáralé fún ẹ̀rọ-ayárabíàṣá àdáni.
Nítorí náà a ṣe àmúyẹ àwọn ẹ̀rọ ibi-ìtajà agbàwòrán-tàn-aláfọwọ́tẹ̀ tí wọ́n wà fún àwọn ìsọ̀ alárà-tún-tà láti di ẹ̀rọ-iṣẹ́ ajẹmọ́wòsàn.
Ní àsìkò náà, a ṣe ìkówọlé àwọn ohun-èlò ayélukára-bí-ajere tí wọ́n pè ní i-Opener tí wọ́n ṣe sànmání ìtakùn ẹ̀rọ ayélukára-bí-ajere àmì ti ìṣe òwò ní ilé-iṣẹ́ kan tí ó fìdí rẹmi ní orílẹ̀-ède US.
A ṣe àtúnṣe àtẹ agbàwòrán tàn wọn láti ṣe àfikún iyè ìfọwọ́kàn àti èto agbára-mànàmáná wọn láti lè ṣiṣẹ́ lára òkúta-agbagbará-iná-àsọdọ̀tun.
Nígbà tí a bẹ̀rẹ̀, a ò rí ojú-òpó-ìsopọ̀ ayélukára-bí-ajere tó ṣe é gbáralé láti ta àtagbà ìwífún-alálàyé, pàápàá jùlọ láti àwọn ilé-ìwòsàn tí wọ́n wà ní ìgbèríko.
Nítorí náà a kọ́ ilé-agbára tiwa, a ṣẹ̀dá àwọn òpó-ìsopọ̀ ayélukára-bí-ajere àìlokùn-agbé-òyì-iná tí a sì so ilé-ìwòsàn alábọ́dé ní Lilongwe, olú ìlu orílẹ̀-ède Malawi pọ̀.
Pẹ̀lú ikọ̀ àwọn onímọ̀-ẹ̀rọ tí wọ́n ń ṣiṣẹ́ láàárín ọgbà ilé-ìwòsàn kan, a ṣe àkíyèsí wí pé àwọn òṣìṣẹ́ ìlera ń lo ètò náà wọ́n sì ń ṣẹ̀da ètò ìfitóni t’ó ń ṣe àmójútó àkọsílẹ̀ HIV báyìí ní gbogbo àwọn ilé-ìwòsàn gbogbogbò t’ó tóbi jù ní orílẹ̀-ède Malawi.
Àwọn wọ̀nyí ni ilé-ìwòsàn tí ń ṣe ìtọ́jú àwọn aláìsan HIV tí ó lé ní ẹgbẹ̀rún méjì, ní ibi ilé-ìwòsàn kọ̀ọ̀kan.
Ní báyìí, àwọn òṣìṣẹ́ ìlera tí wọ́n máa lo àìmọye ọjọ́ láti ṣe àpapọ̀ àti láti ṣèto ìjábọ̀ olóṣù mẹ́ta-mẹ́ta ń ṣe ìjábọ̀ kan náà láàárín ìṣẹ́jú díẹ̀, àwọn àgbà-ọ̀jẹ̀ oníṣẹ́-ìlera káàkiri àgbáyé ti ń wá sí orílẹ̀-ède Malawi láti kọ́ nípa bí a ṣe ṣe é.
Ó máa wúni lórí ó sì máa ń dùn mọ́ni láti tẹ̀ sí ibi tí àwọn ìmọ̀-ẹ̀rọ ń tẹ̀ sí káàkiri àgbáyé, ṣùgbọ́n láti lè jẹ́ kí wọ́n ṣiṣẹ́ ní àwọn agbègbè bíi Gúúsù aṣálẹ̀ Ilẹ̀-Adúláwọ̀ tí wọn ò fi bẹ́ẹ̀ ni ohun èlò ilé-ìwòsan gbogbogbò, a ní láti di gbogbo-lòwò k’á sì kọ́ ṣe àwọn ètò gbogbo, t’ó fi kan ohun amáyédẹrùn náà, láti ilẹ̀ pẹ̀pẹ̀.
Ẹ ṣeun.
Kí ló sọnù nínú ìtan àwọn aṣíkiri-lọ-sí-ìlú-mìíràn ilẹ̀ America
Ẹ ǹlẹ́, gbogbo ènìyàn, orúkọ mi ni Elizabeth, mo sì ń ṣiṣẹ́ ní àjà ìṣòwò.
Ṣùgbọ́n ojú mi ò tíì ṣálẹ̀ sí i dáadáa.
Mo kẹ́kọ̀ọ́ jáde nílé-ẹ̀kọ́ ní bíi odún kan àbọ̀ sẹ́yìn, k’á sì sọ òtítọ́, mo sì ń padà bọ̀ sípò látàrí ìgbésẹ̀ ìgbaniwọlé tí mo ní láti là kọjá láti débí.
Ní báyìí, mi ò mọ tiyín, ṣùgbọ́n èyí ni nǹkan tó burú jù tí mo ṣì ń rántí nípa gbogbo ìgbésẹ̀ náà, mò ń bèrè lọ́wọ́ àwọn akẹ́kọ̀ọ́ tí ọkàn wọn ò balẹ̀ ohun tí ìfẹ́ gidigidi wọn t’ó tóbi jù jẹ́.
Bíi, ṣé e ń retí kí n ní ìdáhùn fún ìyẹn?
Bẹ́ẹ̀ni mo níi.
Kín ṣọ òtítọ́, mo fi han àwọn agbaniwọlé wọ̀nyẹn irú ìfẹ́ tí mo ní pẹ̀lú sísọ fún wọn nípa ìfẹ́ àtilẹ̀wá mi nínú ọrọ̀-ajé àgbáyé, tí, pẹ̀lú ìrọ̀rùn, ó ṣẹ́yọ látara àsọgbà tí mo máa ń gbọ́ tí àwọn òbí mi tí wọ́n jẹ́ aṣíkiri máa ń ṣe nípa owó àti àìṣedédé ìwúlò owó peso orílẹ̀-ède Mexico.
Wọ́n fẹ́ràn ìtan ara ẹni t’ó dára.
Ṣùgbọ́n ṣé ẹ mọ nǹkan?
Mo parọ́.
Kì í ṣe nítorí àwọn nǹkan tí mo sọ kì í ṣe ododo -- mò ń sọ nípa pé, àwọn òbí mi ń sọ̀rọ̀ nípa kiní yìí.
Ṣùgbọ́n nǹkan t’ó mú mi pinnu láti ta kọ́sọ́sọ́ sí ìsúná gangan kọ́ nìyẹn.
Mo kọ̀ fẹ́ san owó ilé mi lásán ni.
Nǹkan náà rèé.
Òótọ́ nípa sísan owó ilé mi kín sì ṣe àwọn nǹkan agbàlagbà tòótọ́ jẹ́ nǹkan tí a ò férẹ̀ nífẹ̀ sí láti sọ fún àwọn olùgbanisíṣẹ́, fún àwọn tókù àti fún ara wa bákan náà.
Mo mọ̀ wí pé mi ò ṣetán láti sọ fún olùgbanisíṣẹ́ mi pé torí owó ni mo ṣe wá síbẹ̀.
Ìdi rẹ̀ sì ni wí pé fún ẹ̀yà tó pọ́jù, a fẹ́ rí ara wa gẹ́gẹ́ bi oníròrí àti bí ènìyàn tó mọ nǹkan tó nígbàgbọ́ nínú rẹ̀ tó sì ń ṣiṣẹ́ tọ àwọn nǹkan tó máa ń dùn wọ́n nínú jù.
Ṣùgbọ́n òtítọ́ ni wí pé díẹ̀ nínú wa ló ní àǹfààní láti ṣe ìyẹn.
Ní báyìí, mi ò le sọ ti gbogbo ènìyàn, ṣùgbọ́n èyí jẹ́ pàáp̀àá òtítọ́ fún ọ̀dọ́ akọṣẹ́mọṣẹ́ aṣíkiri bíi tèmi.
Ìdí tí èyí fi jẹ́ òdodo ní nǹkan ṣe pẹ̀lú àwọn ìtàn tí àwùjọ ti fín gbá wa nínú ìròyìn, níbi iṣẹ́ àti àwọn ohùn líle tó ń bíni nínú wọ̀nyẹn nínú orí wa.
Torí náà ìtàn wo ni mò ń tọ́ka sí?
Ó dáa, awọn méjì kan máa ń wá sórí ẹ̀mí tí ó bá di ọ̀rọ̀ àwọn aṣíkiri.
Àkọ́kọ́ ni èrò nípa àwọn òṣìṣẹ́ aṣíkiri.
Ẹ mọ̀, àwọn ènìyàn tí wọ́n máa ń wá iṣẹ́ wá sí orílẹ̀-ède US gẹ́gẹ́ bi lébírà, tàbí òsìṣẹ́ orí oko, afọbọ́.
Ẹ mọ̀, àwọn nǹkan tí àwá lè rí gẹ́gẹ́ bi iṣẹ́ tí owó-iṣẹ́ rẹ̀ kéré ṣùgbọ́n àwọn aṣíkiri?
Àǹfààní gidi nìyẹn.
Àwọn ìròyìn lásíkò yìí ti sọ gbobo nǹkan yẹn di àmúdijú díẹ̀.
Ẹ lè sọ wí pé ó ti jẹ́ kí àjọṣepọ̀ láàárín àwọn ọmọ ilẹ̀ America àti àwọn aṣíkiri di àmúdijú.
Gẹ́gẹ́ bí àgbà-ọ̀jẹ̀ nípa àwọn aṣíkiri George Borjas yóò ti ṣe sọ ọ́, ó dàbi ẹni pé ilẹ̀ America fẹ́ àwọn òṣìṣẹ́, ṣùgbọ́n síbẹ̀, ó dàrú mọ́wọn lójú nígbà tí wọ́n rí àwọn ènìyàn dípò bẹ́ẹ̀.
Mò ń sọ nípa pé, abínibí ni pé àwọn ènìyàn fẹ́ tirika láti nílé lórí kí wọ́n sì gbé ìgbeayé gidi, àbí?
Fún àwọn ìdí tó fojú hàn, ìtàn yìí ti ń sín mi níwín díẹ̀.
Ṣùgbọ́n kì í ṣe òhun nìkan.
Ìtàn mìíràn tí màá sọ nípa rẹ̀ jẹ́ nípa èrò àwọn aṣíkíri-alágbára.
Ní ilẹ̀ America, a fẹ́ràn láti sọ àwọn aṣíkiri-alágbára di òòṣà-àkúnlẹ̀bọ gẹ́gẹ́ bi àrokò tó yẹ fún àṣeyọrí ilẹ̀ America.
Mo dagbà lẹ́ni tó ń nífẹ̀ sí àwọn aṣíkiri-alágbára, nítorí ìṣẹ̀mi wọn ṣe ìrànwọ́ fún àlá mi ó sì fúnmi nírètí.
Ìṣòro tó wà pẹ̀lú ìtàn yìí ni wí pé ó tún dàbi ẹni pé wọ́n ń ṣọ́ àwọn tí wọn ò láṣeyọrí tàbí tí wọn ò rí ṣe lọ́nà yẹn.
Fún àìmọye ọdún, mo bára mi ní àwọn ọ̀nà tó dàbi ẹni pé wọ́n ń gbóríyìn fún aṣíkiri kan nígbà tí wọ́n sọ ìkejì dí aṣebi.
Mò ń sọ nípa pé, ṣé ìfarajìn àwọn òbí mi ò tó ni?
Ṣé ọ̀títọ́ pé bàbá mi wálé láti ilé-iṣọ̀pọ̀ àlùrọ tí eruku àlùrọ bòó, ṣé ìyẹn ò lágbára tó?
Ẹ má ṣìmí gbọ́, mo ti ro ìtàn méjééjì dé ìpele kan, ní ọ̀nà tó pọ̀, rírí àṣeyọrí àwọn akọni mi, ó ti tìmí láti ṣe bẹ́ẹ̀.
Ṣùgbọ́n àwọn ìtàn méjéjì yìí ní akùdé ní àwọn ọ̀nà tí wọ́n fi ń ba ìjẹ́ ọmọ ènìyàn àwọn èyàn jẹ́ tí wọn ò bá yẹ ní ìmọ kan tàbí ní àwọn ọ̀nà kan
Èyí sì ti ṣàkóbá fún àwòran ara mi, nítorí mo bẹrẹ̀ síní tako àwọn èrò wọ̀nyí nítorí irú ẹnìyàn tí àwọn òbí mi jẹ́ àti ẹni tí mo jẹ́, mo bẹ̀rẹ̀ síní rò ó, “Ṣé mò ń ṣe tó láti dáààbòbo ẹbí mi àti àwùjọ mi lọ́wọ́ àìṣedédé tí à ń ní lójoojúmọ́?
“ Kí ló dé tí mo yàn láti “tà” nígbà tí mò ń wo wàhálà bó ṣe ń ṣẹlẹ̀ níwájú mi?
Ní báyìí, ó gbàmí lásíkò púpọ̀ láti ṣe àdéhùn pẹ̀lú ìpinnu mi.
Mo ní láti dúpẹ́ lọ́wọ́ àwọn ènìyàn tí wọ́n ń ṣe agbátẹrù Etò Ẹ̀kọ́ Òfẹ́ Hispanic, tàbí HSF, fún ìfọwọ́sí ìgbésẹ̀ yìí láti ìbẹ̀rẹ̀.
Àti ọ̀nà tí HSF -- àjọ kan tó ń tiraka láti ran àwọn akẹ́kọ̀ọ́ lọ́wọ́ láti ṣe àṣeyọrí ilé-ẹ̀kọ́ gíga nípasẹ̀ ìgbani nímọ́ràn àti ètò ẹ̀kọ́ ọ̀fẹ́ -- ọ̀nà tí wọ́n ti gbà láti ṣe ìsilẹ̀ ààbalẹ̀-ọkàn, pẹ̀lú sísọ nǹkan tó tó jọ ọ́ gidi gan-gan.
Nǹkan tí ẹ lérò pé ẹ ti gbọ́ tẹ́lẹ̀ ní ìṣẹ̀jú díẹ̀ àkọ́kọ́ lẹ́yìn tí ẹ ti wọ ọkọ̀ òfuurufú.
Fún ìṣẹ̀lẹ pàjáwírì, ẹ kọ́kọ́ wọ ìbòjú èémí-àmísínú yin ná kí ẹ tó máa ran àwọn tí wọ́n rọkiriká yín lọ́wọ́.
Báyìí ó yémi pé èyí túmọ̀ sí oríṣiríṣi nǹkan sí oríṣiríṣi ènìyàn.
Ṣùgbọ́n fún èmi, ó túmọ̀ sí wí pé àwọn aṣíkiri ò lè wọn ò sì ní yẹ nínú ìtàn Kankan láyéláye, nítorí ọ̀pọ̀lọpọ̀ wa kọ̀ ń bá afẹ́fẹ́ rìn ni, à sì ń gbìyànjú láti yè.
Bó tilẹ̀ jẹ́ wí pé àwọn ènìyàn lè wà tí wọ́n ti lọ síwájú láyé pẹ̀lú ìbòjú èémí-àmísínú wọn tí wọ́n sì farapamọ́ sáyè kan, ó dájú wí pé àwọn mìíràn yóò wà tí wọ́n ṣì ń tiraka láti wọ tiwọn kí wọ́n tiẹ̀ tó ronú nípa ríran àwọn tí wọ́n rọkiriká wọn lọ́wọ́.
Báyìí, ẹ̀kọ́ yìí ṣiṣẹ́ fún mi, nítorí awọn òbí mi, nígbà tí àwọ́n ń fẹ́ kí a lè ṣàmúlò àwọn àǹfààní ní ọ̀nà tí a ò ní àǹfààní láti ṣe irú rẹ̀ rí nibò mìíràn -- mò ń sọ nípa pé, a wà ní ilẹ̀ America, gẹ́gẹ́ bí ọmọdé, èyí ń jẹ́ kí n ní àwọn àlá asíni níwín, onípinnu tó tóbi fún bí ọ̀jọ́ iwájú mi yóò ṣe rí.
Ṣùgbọ́n ọ̀nà tí gbogbo àgbáyé ń gbàá rí àwọn aṣíkiri, ó ń ṣàkóbá púpọ̀ ju àwọn ìtàn tí wọ́n ń gbé nínú rẹ̀ lọ.
Ó tún nípa lára ọ̀nà tí òfin àti àwọn ètò lè sàkóbá fún àwọn àwùjọ, àwọn ẹbí àti àwọn ènìyàn.
Mo mọ eléyìí tààrà, nítorí àwọn òfin àti ètò wọ̀nyí, ó dáa, wọ́n máa ń tú ẹbí ká, wọ́n sì mú kí àwọn òbí mi padà sí orílẹ̀-ède Mexico.
Ní ọmọ odún mẹ́ẹ̀dógún, èmi àti àbúrò mi ọkùnrin ọmọ ọdún mẹ́jọ, a bárawa ní  àwa nìkan láaìsí ìtọ́sọ́nà tí àwọn òbi wa máa ń fún wa ní gbogbo ìgbà.
Pẹ̀lú pé a jẹ́ ọmọ ilẹ̀ America, àwa méjééjì dàbi ẹni tó rí ìjákulẹ̀ pẹ̀lú nǹkan ti a ti mọ̀ tẹ́lẹ̀ pé ilẹ̀ àǹfààní ni.
Ní báyìí, ní ọ̀sẹ̀ tó tẹ̀lé èyí tí àwọn òbí mi padà sí orílẹ̀-ède Mexico, nígbà tí ó hàn kedere pé wọn ò nílè padà wá, mo ní láti máa wo bí àbúrò mi ọmọ ọdún mẹ́jọ ṣe kúrò nílé-ẹ̀kọ́ kó lè wà pẹ̀lú ẹbí rẹ̀.
Ní àsìkò yìí kan náà, mò ń rò ó bóyá pípadà yóò ṣe àtìlẹyìn fún ìfarajìn àwọn òbí mi.
Mo ṣáà yí àwọn òbí mi lọ́kàn padà pé kí wọ́n jẹ́ kí n dúró, láìlè fún wọn ní ìdánilójú pé màá rí ibìkan láti gbé tàbí pé màá wà lálàáfíà.
Ṣùgbọ́n di òní, mi ò ní gbàgbe bó ṣe le tó láti sọ pé ó dábọ̀ láyéláyé.
Mi ò sì ní gbàgbe bó ṣe le tó láti máa wo àbúrò mi bó ṣe ń yọ́bọ́rọ́ lọ́wọ́ wọn bí mo ṣe ń juwọ́ síwọn láti ẹ̀gbé kejì ilẹ̀kùn onírin.
Ní báyìí, kò ní mópọlọ dání láti gbóríyìn fún àfojúsùn gẹ́gẹ́ bi èrèdí kan ṣoṣo tí mo fi ṣàmúlò ọ̀pọ̀lọpọ̀ àǹfààní láti ọjọ́ náà.
Mò ń sọ nípa pé, mo lórí lọ́wọ́ ni, mo sì fẹ́ kí ẹ mọ̀ bẹ́ẹ̀.
Nítorí ká sọ̀rọ̀ pẹ̀lú ìṣirò, àwọn akẹ́kọ̀ọ́ tí ò nílé tàbí tí wọ́n gbé ìgbeayé tí ò ṣe déédéé, ó dáa, wọn kìí fi bẹ́ẹ̀ figa-gbága ní ilé-ẹ̀kọ́ gíga.
Ṣùgbọ́n mo máa ń rò ó wí pé nítorí àwọn òbí mi nígbàgbọ́ láti fimí sílẹ̀ ló jẹ́ kín nígboyà àti agbára láti ṣàmúlò àǹfààní kódà nígbà tí kò dámilójú tàbi pé mi ò peregedé.
Ní báyìí, a ò lè parọ́ pé kò sí ẹ̀jẹ́ fún gbígbé ìgbeayé àla ilẹ̀ America.
Ẹ ò nílò láti jẹ́ aṣíkiri tàbí ọmọ aṣíkiri láti mọ ìyẹn.
Ṣùgbọ́n mo mọ ìyẹn báyìí, mò ń gbé nǹkan tó súnmọ́ nǹkan tí àwọn òbí mi rí gẹ́gẹ́ bi àla America wọn.
Nítorí bí mo ṣe ń kẹ́kọ̀ọ́ jáde ní ilé-ẹ̀kọ́, mo gbé àbúrò mi wá sí orílẹ̀-ède United States láti gbé pẹ̀lú mi, kí ohun náà, bákan náà, lè ṣiṣẹ́ tọ ẹ̀kọ rẹ̀.
Síbẹ̀, mo mọ̀ wí pé gbígbé àbúrò mi padà wá máa le.
Mo mọ̀ wí pé yóò le láti ṣe ìdọ́gba àwọn ìbéèrè àti ìwa-akọ́ṣẹ́mọṣẹ́ tí wọ́n ń retí  látọ̀dọ onísẹ́ ipele-ìwọlé àti ṣíṣẹ̀tọ́ fún ọmọ kan tó ní àlá àti ìpinnu tirẹ̀.
Ṣùgbọ́n tí ẹ bá lè ronú bóṣe dùn tó láti jẹ́ ọmọ ọdún mẹ́rìn-lé-lógún, tí mo wa ní òpin ìjẹ́ ọ̀dọ́ mi, tí mò ń gbé ní New York, pẹ̀lú alájọgbé tó ń bẹ lábẹ́ ogún ọdún oníbẹ́rù tó kórìra abọ́ fífọ̀.
Èyí tó burú jù.
Ṣùgbọ́n nígbà tí mo rí àbúrò mi tó ń kẹ́kọ̀ọ́ láti jẹ́ agbenusọ fún ara rẹ̀, nígbà ti mo ri pé inú rẹ̀ ń dùn nípa kílásì rẹ̀ àti ilé-ẹ̀kọ́ rẹ̀, mi ò ṣeyèméjì kankan.
Torí mo mọ̀ pé ìgbeayé tó yátọ̀, tó rewà tó sì jẹ́ àǹfààní tí mò ń gbé lọ́wọ́ yìí ni ìdí tóòtọ́ tí mo fi pinnu láti ṣiṣẹ́ tọ iṣẹ́ kan tí yóò bá èmi àti ẹbí mi wá owó geere.
Mi ò mọ̀ nígbà náà, ṣùgbọ́n láàárín odún mẹ́jọ tí mo fi gbé láìsí ẹbi mi yẹn, mo wọ ìbòjú èémí-amísínú mi mo sì gbájúmọ́ ìmóríbọ́.
Láàárín ọdún mẹ́jọ yẹn, mo ní láti máa wo ìnira àti ọgbé tó fà fún ẹbí mi láti pínyà láìlè ṣe nǹkankan.
Nǹkan tí àwọn ọkọ̀-òfuurufú ò ní sọ fún yín ni wí pé wíwọ ìbòjú èémí-amísínú yín lákọ̀kọ́ nígbà tí ẹ bá ń wo àwọn tí wọ́n rọkiriká yín tí wọ́n ń tiraka -- ó gba ìgboyà.
Ṣùgbọ́n kí ènìyán lè ní ìmáradúró nígbà mìíràn ni ọ̀nà kan ṣoṣo tí a lè fi ran àwọn tí wọ́n rọkiriká wa lọ́wọ́.
Ní báyìí orí mi sọre pé mo wà ní àyè kan ti mo lè ṣe ìrànlọ́wọ́ fún àbúrò mi kó lè ní ìgboyà kó si gbaradì láti kojú ohun-kóhun tó bá yàn láti ṣe léyìn ẹ̀.
Ṣùgbọ́n mo tún mọ̀ wí pé mo wà nípò àǹfààní yìí, mo sì tún ní ojúṣe láti ríi dájú pé àwùjọ mi rí àyè níbi ti wọ́n ti lè rí ìtọ́sọ́nà, àǹfààní àti ìrànlọ́wọ́.
Mi ò lè sọ wí pé mo mọ ibi tí ìkọ̀ọ̀kan nínú yín wà nínú ìrìnàjo yín nínú ayé, ṣùgbọ́n mo mọ̀ wí pé àgbáyé wa jẹ́ èyí tí yóò dàgbàsókè nigbà tí oríṣiríṣi ohùn bá parapọ̀.
Ìrètí mi ni wí pé ẹ máa rí ìgboyà láti wọ ìbòjú èémí-amísínú yín nígbà tí ẹ bá nílò rẹ̀, pé ẹ ó sì rí agbára láti ran àwọn tó wà láyìká yín lọ́wọ́ tí ẹ bá lè ṣe bẹ́ẹ̀.
Ẹ ṣeun.
Irìnàjo afẹ́ sí ilé-ìwòsàn ní orílẹ̀-ède Nigeria.
Láti fi gbogbo rẹ̀ sí ọ̀gangan ipò, àti láti fún yín ní ìpìlẹ ibi tí a ti ń bọ̀, kí ọ̀pọ̀lọpọ̀ nkan tí mo máa sọ, àti àwọn nǹkan tí mo máa ṣe -- tàbí àwọn nǹkan tí mo máa sọ fún yín pé mo ti ṣe -- ẹ ó mọ ìdí àti bí mo ṣe rí ìwúrí láti dé ibi tí mo wà.
Mo kẹ́kọ̀ọ́ jáde ní ilé-ẹ̀kọ́ mẹ́wàá Cleveland, Ohio, ọdún 1975
Gẹ́gẹ́ bí àwọn òbí mi ṣe ṣe nígbà tí wọ́n parí ẹ̀kọ́ nílẹ̀-òkèèrè, a padà sílé.
Mo parí ẹ̀kọ fásitì, mo gba oyè àkọ̀kọ́ nínú ìmọ̀-ìṣègùn, ọdún 1986.
Nígbà tí mo máa fi di akẹ́kọ̀ọ́ nídìí iṣẹ́, tipátipá ni mo fi lè ṣàmójútó ọkọ̀ ọlọ́dún mẹ́tàlá ìyá mi -- mo sì jẹ́ oníṣègùn-òyìnbó tó ń gbowó.
Èyí l’ó mú wa dé ìdí tí ọ̀pọ̀lọpọ̀ wa, tí a jẹ́ akọ́ṣẹ́mọṣẹ́, ní báyìí, gẹ́gẹ́ bí wọ́n ṣe sọ, wà nílẹ̀ òkèèrè
Ní báyìí, ṣé a ó sọ ìyẹn di nǹkan aláìyípadà ni, níbi tí wọ́n ti kọ́ wa, a sì kúrò, a ò sì padà?
Bóyá bẹ́ẹ̀kọ́, kí n lérò wí pé kò rí bẹ́ẹ̀ -- nítorí kì í ṣe ìran tèmi nìyẹn.
Ó dára, fún òdiwọ̀n tó dára, ibi tí orílẹ̀-ède Nigeria wà lórí àwòran ilẹ̀ Adúláwọ̀ nìyẹn, níbẹ̀ yẹn ni agbègbe Delta tó dámilójú pé gbogbo wa lati gbọ́ nípa rẹ̀.
Wọ́n ń jí àwọn ènìyàn gbé, níbi tí epo ti ń wá, epo tó ṣe wí pé nígbà mìíràn mo rò wí pé ó ti sínwa níwín.
Ṣùgbọ́n, òṣì alágbára: ìdàndán àsúnsí yìí jẹ́ ti ìdánilẹ́kọ̀ọ́ kan tí mo ṣe ní kòpẹ́ yìí.
org ń sọ ìtàn nípa àlàfo tó wà láàárín ilẹ̀ Adúláwọ̀ àti àwọn tókù lágbàyé nípa ìtọ́jú ìlera.
Ó panilẹ́rìn gidi gan-an.
Ènìyàn mélòó lẹ lérò pé ó wà nínú kabúkabú yẹn?
Ẹ gbà á gbọ́ tàbí bẹ́ẹ̀ kọ́, ọkọ̀-akérò kan nìyẹn lórílẹ̀-ède Nigeria.
Olú ìlú náà -- ó dáa, ibi tó jẹ́ olú-ìlu orílẹ̀-ède Nigeria tẹ́lẹ̀ -- Èkó, kabúkabú kan nìyẹn, ọlọ́pàá sì wà nínú wọn.
Torí náà, ẹ sọ fún mi, ọlọ́pàá mélòó lẹ lérò pé ó wà nínú kabúkabú yìí?
Báyìí ńkọ́?
Nítorí náà, nígbà tí irú àwọn ènìyàn báyìí -- àti, ẹ gbà mí gbọ́, kì í ṣe ọlọ́pàá nìkan ni wọ́n ń lo àwọn kabúkabú wọ̀nyí ní Èkó.
Gbogbo wa ni.
Mo ti wà nínú ọ̀kan nínú àwọn wọ̀nyí rí, mi ò sì ní akoto, bákan náà.
Ó sì ránmi léti nípa èrò nǹkan tó sẹlẹ̀ nígbà tí ọ̀kan nínú wa lórí ọkọ̀-akérò bí èyí jábọ́, ó ní ìjàmbá ó sì nílò ilé ìwòsàn.
Ẹ gbà á gbọ́ tàbí bẹ́ẹ̀ kọ́, àwọn kan nínú wa máa ń móríbọ́.
Àwọn kan nínú wa máa ń bọ́ nínú ewu ibà-ìgbóná; a máa ń móríbọ́ nínú àrùn kògbóògùn AIDS.
Bí mo ṣe máa ń sọ fún ẹbí mi, tí ìyàwó mi ṣe máa ń ránmi léti ní gbogbo ìgbà, “ò ń fi ẹ̀mi araà rẹ wéwu, ṣé o mọ̀, ní gbogbo ìgbà tí o bá lọ sí orílẹ̀-èdè yẹn.
Òtítọ́ l’ó sì sọ.
Nígbà gbogbo tí ẹ bá lọ síbẹ̀, ẹ mọ̀ pé tí ẹ bá nílò ìtójú tí ó ṣe pàtàkì -- èyíkéyìí ìtọ́jú tí ó nílò ìdáhùn sí pàtàkì -- tí ẹ bá ní ìjàmbá – tó ṣe wí pé wọ́n pọ̀, ìjàmbá wà níbi gbogbo -- níbo ni wọ́n máa ń lọ?
Níbo ni wọ́n máa ń lọ nígbà tí wọ́n bá nílò ìrànlọ́wọ́ fún irú nǹkan báyìí?
Mi ò sọ wí pé dípò kí, mò ń sọ wí pé àti, àrùn AIDS, ikọ́-àwúgbẹ, ibà ọ̀rẹ̀rẹ̀, ibà pọ́njúpọ́ntọ̀ -- oǹkà rẹ̀ tẹ̀síwájú.
Mò ń sọ wí pé, níbo ni wọ́n ń lọ nígbà tí wọ́n dà bíi tèmi?
Bí mo bá padà lọ sílé -- tí mo sì ń ṣe oríṣiríṣi nǹkan, mo ń ṣe olùkọ́ni, mo ń gbaradì -- ṣùgbọ́n mo kó ọ̀kan nínú àwọn nǹkan wọ̀nyí, tàbí ọ̀kan nínú àwọn wọ̀nyí dá mi gúnlẹ̀, níbo ni wọ́n máa lọ?
Kíni ipa ọrọ̀-ajé nígbà tí ọ̀kan nínú wọn bá kú tàbí di aláàbọ̀-ara?
Mo rò wí pé ó ṣe pàtàkì.
Ibi tí wọ́n máa ń lọ nìyí.
Àwọn wọ̀nyí ò kí ń ṣe àwòrán àtijọ́ wọn ò sì kí ń ṣe láti àwọn àyè tí wọ́n ti lò bàjẹ́ -- ilé-ìwòsàn ńlá lèyí.
Ní tòótọ́, láti ilé-ìwòsàn ìkẹ́kọ̀ọ́ ìmọ̀ ìṣègùn ńlá kan ní orílẹ̀ ède Nigeria ló ti wá.
Ìyẹn ò tíì pé ọdún kan, nínú yàrá iṣẹ́ abẹ.
Àwọn irinṣẹ́ abẹ nìyẹn ní orílẹ̀-ède Nigeria.
Ṣé ẹ rántí gbogbo epo yẹn?
Bẹ́ẹ̀ ni, mo tọrọ àforíjì pé màá dẹ́rùba àwọn kan nínú yín, ṣùgbọ́n mo rò wí pé ẹ nílò láti rí èyí.
Ilẹ̀ẹ́lẹ̀ nìyẹn, ṣó yé?
Ẹ lè sọ wí pé díẹ̀ nínú àwọn yìí jẹ́ ètò-ẹ̀kọ́.
Ẹ lè sọ wí pé ìmọ́tótó ni.
Mi ò sọ wí pé òṣì ni.
Mò ń sọ wípé a nílò ju, ẹ mọ̀, òògùn àjẹsára, ibà, ìsọdọ̀lẹ àjẹsára, nítorí mo fẹ́ gba ìtọ́jú ní ilé-ìwòsàn tó dántọ́ tí nǹkankan bá ṣẹlẹ̀ sí mi níbẹ̀ yẹn
Ní tòótọ́, nígbà tí mo bá bẹ̀rẹ̀ sí sáré káàkiri tí mò ń sọ pé, “Hey, ọmọkùnrin àti ọmọbìnrin, onímọ̀ nípa ààrun ọkàn niyín ní orílẹ̀-ède US, ǹjẹ́ ẹ lè tẹ̀lé mi padà sílé ká lọ ṣe iṣẹ́ pátàkì kan?
“ Mo fẹ́ kí wọ́n rò ó wí pé, “Ó dáa ìrètí díẹ̀ wa.
Ní báyìí, ẹ wo ìyẹn.
Ẹ̀rọ atunilára nìyẹn.
Iṣẹ́ mi gangan nìyẹn, àbí?
Òògun atunilára àti ìtọ́jú alágbára -- ẹ wo àpamọ́ yẹn?
Wọ́n ti lẹ̀ ẹ́ pẹ̀lú téépù débi wí pé a dẹ́kun ìlo rẹ̀ ní orílẹ̀-ède US
Ẹ gbà mí gbọ́, àwọn àwòran nǹkan tó ń ṣẹlẹ̀ lọ́wọ́ nìwọ̀nyí.
Ní báyìí, tí nǹkan bí irú eléyìí, tó ti ṣẹlẹ̀ ní orílẹ̀-ède US, ibi tí a máa ń lọ nìyẹn.
Ẹ̀ka ìtọ́jú alágbára tí mo ti ń ṣiṣẹ́ nìyí.
Ó dára, ìdàndán àsúnsí kan rè é láti ìdánilẹ́kọ̀ọ́ kan tí mo ṣe nípa ẹ̀ka ìtọ́jú alágbára ní orílẹ̀-ède Nigeria, a máa ń tọ́ka sí i bí ẹ̀fẹ̀ gẹ́gẹ́ bi “Ibanilérù Oníyebíye.
“ Nítorí ó banilérù ó sì wọ́n, ṣùgbọ́n a nílò láti ní i, só yé?
Nítorí náà, àwọn ìṣòro náà nìwọ̀nyí.
Kò sí ẹ̀bùn kankan fún sísọ nǹkan tí àwọn ìṣòro náà jẹ́ fún wa, àbí ó wà?
Mo rò wí pé gbogbo wa la mọ̀.
Ọ̀pọ̀lọpọ̀ olùdánilẹ́kọ̀ ṣíwájú àti lẹ́yìn mi máa sọ àwọn ìṣòro tó tún pọ̀ fún wa.
Díẹ̀ nínú wọn ni nìwọ̀nyí.
Nítorí náà, kíni mo ṣe?
Ibi à ń lọ la dé yìí -- à ń lọ ṣe iṣẹ́ pátàkì kan.
A fẹ́ lọ ṣe iṣẹ́ abẹ ọkàn.
Èmi nìkan ni mo jẹ́ ọmọ ilẹ̀ Britain, nínú ikọ̀ ẹlẹ́ni mẹ́sàn àwọn oníṣẹ́-abẹ ọkàn ilẹ̀ America, àwọn olùtọ́-ilé-ìwòsàn onímọ̀ nípa ọkàn, àwọn olùtọ́-ilé-ìwòsàn onímọ̀ nípa ìtọ́jú alágbára.
Gbogbo wa la jáde lọ ṣe iṣẹ́ pátàkì a sì ti ṣe mẹ́ta nínú wọn di àsìkò yìí.
Bóyá ẹ ò mọ̀, mo nígbàgbọ́ nínú iṣẹ́ pátàkì, mo máa ń nígbàgbọ́ nínú ìrànwọ́ mo sì máa ń nígbàgbọ́ nínú ìtọrẹ àánú.
Wọ́n ní àye wọn, ṣùgbọ́n níbo ni wọ́n máa ń lọ fún àwọn nǹkan tí a sọrọ̀ nípa rẹ̀ ṣíwájú wọ̀nyẹn?
Nítorí kìí ṣe gbogbo ènìyàn ni yóò jẹ àǹfààní iṣẹ́ pátàkì náà.
Ìlera l’ọrọ̀, nínú ọ̀rọ Hans Rosling.
E ó lọ́rọ̀ kíákíá tí ẹ bá kọ́kọ́ wà lálàáfíà.
Nítorí ńà, àwa rè é, iṣẹ́ pátàkì.
Wàhálà ńlá.
Iṣẹ́-abẹ ọkàn ní orílẹ̀-ède Nigeria -- wàhálà ńlá.
Mike nìyẹn, Mike jáde síta láti Mississippi.
Ṣe ó jọ wí pé inú rẹ̀ ń dùn?
Ọjọ́ méjì ló gbàwá láti ṣe àto àyè náà, ṣùgbọ́n hey, ẹ mọ̀, a ṣiṣẹ́ lórí rẹ̀.
Ṣé ó jọ pé inú rè ń dun?
Bẹ́ẹ̀ ni, ìyànjú ìmọ̀ ìlera tí alága ìgbìmọ̀ náà sọ nìyẹn, “Bẹ́ẹ̀ ni, mo sọ fún yín, e ò nílè ṣe é, ẹ ò lè ṣe eléyìí, mo kọ̀ mọ́ bẹ́ẹ̀ ni.
“ Ẹ wò ó, onímọ̀-ẹ̀rọ tí a ní nìyẹn.
Bẹ́ẹ̀ ni, ìwọ tẹ̀síwájú, ṣó yé?
Mo mú u tẹ̀lé mi -- onímọ̀-ẹ̀rọ nípa ìtunilára -- wá pẹ̀lú mi láti orílẹ̀-ède US
Bẹ́ẹ̀ ni, jẹ k’á lọ yanjú kiní yìí
Ẹ wò ó, ọ̀kan nínú àwọn ìṣòro tí a ní lórílẹ̀-ède Nigeria àti ilẹ̀ Adúláwọ̀ lápapọ̀ nìyẹn.
A gba ọ̀pọ̀lọpọ̀ àwọn irinṣẹ́ tí wọ́n ṣe ìkójọ rẹ̀.
Àwọn irinṣẹ́ tí ò wúlò mọ́, àwọn irinṣẹ́ tí ò fi bẹ́ẹ̀ ṣiṣẹ́, tàbí tó ṣiṣẹ́ ṣùgbọ́n tí ẹ ò lè tunṣe.
Kò sí nǹkankan tó burú nínú ìyẹn, tí a bá ti ń ríi lò tí a sì tẹ̀síwájú.
Ṣùgbọ́n a ní ìsọ̀ro pẹ̀lu rẹ̀
A ní ìṣòro tó lágbára níbẹ̀.
A ní láti bọ́ sórí ẹ̀rọ ìbánisọ̀rọ̀.
Ọkùnrin yìí máa ń wà lórí èrọ̀ ìbánisọ̀rọ̀ ní gbogbo ìgbà ni.
Kí la fẹ́ ṣe báyìí?
Ó dàbi ẹni wí pé àwọn ará ilẹ̀ America wọ̀nyí wà níbí bẹ́ẹ̀ sì ni, ọmọ ilẹ̀ Britain kan, kò sì ní ṣe nǹkankan -- ó rò wí pé ọmọ ilẹ̀ Britain lòun lóòótọ́, ọmọ orílẹ̀-ède Nigeria sì ni o, mo ṣè ronú nípa ìyẹn ni.
A pàpà jẹ́ kó ṣiṣẹ́, ododo ni, ṣùgbọ́n ìkan nínú àwọn wọ̀nyí ni.
Kódà ó ti darúgbó ju èyí tí ẹ rí lọ.
Ìdí tí mo fi ní àwòrán yìí níbí, X-ray yìí, ni láti sọ ibi àti bí a ṣe ń wo fọ́tò àyà fun yín.
Ǹjẹ́ ẹ lè rí ibi tí iyẹn wà?
Orí i fèrèsé kan ló wà.
Mò ń sọ nípa pé, kíni àpóti ìwo àwòrán X-ray?
Ó dára, lásìkò yìí gbogbo rẹ̀ ti wà lórí PAX ṣá.
Ẹ wo X-ray yín lórí ẹ̀ro agbàwòrán-tàn tí ẹ sì ṣe nǹkan pẹ̀lú wọn, tí ẹ sì fi wọ́n ránṣẹ́ lórí ẹ̀ro.
Ṣùgbọ́n a ṣì ń lo X-ray, ṣùgbọ́n a ò tiẹ̀ ní àpótí ìwò! A sì ń ṣe iṣẹ́ abẹ ọkàn.
Ó dára, mo mò pé kì í ṣe àrùn ìsọdọ̀lẹ àjẹsára, mo mọ̀ pé kì í ṣe ibà, ṣùgbọ́n a ṣì nílò kiní yìí.
Oh bẹ́ẹ̀ ni, gbohùngbohùn -- èyí wà láti jẹ́ kí àwọn ọmọ náà wà ní ìgbaradì àti kí àwọn àgbàlagbà náà wà ní ìgbaradì.
Àwọn ènìyàn ṣì nígbàgbọ́ nínú Voodoo.
Àrùn ọkàn, VSD, ihò inú ọkàn, àmì-àìsàn-mẹ́rin.
Ẹ ṣì ma rí àwọn ènìyàn tí wọ́n nígbàgbọ́ nínú rẹ̀ wọ́n sì wá.
Ní ìdá 67 iye òyì-iná ara, tí ó yẹ ó jẹ́ bíi ìdá 97.
Ipò rẹ̀, iṣẹ́-abẹ ọkàn tí ó ń fẹ́, ì bá ti di títọ́jú nígbà tí ó wà ní èwe.
A ní láti ṣe àwọn wọ̀nyí fún àwọn àgbàlagbà.
Nítorí náà, a ṣe aṣeyọrí a sì ṣì ń ṣe é.
A ti ṣe mẹ́ta.
À ń pète òmíràn ní oṣù Agẹmọ ní àríwá orílẹ̀-èdè náà.
Nítorí náà, a ṣì ń ṣe iṣẹ́-abẹ ọkàn, ṣùgbọ́n ẹ lè rí ìyàtọ̀ láàárín gbogbo nǹkan tí a kó wọlé -- a kó gbogbo rẹ̀ wọlé ni, àwọn irinṣẹ́.
A ní ìbú-gbàámù nítorí àwọn tí wọn kò mọ àríṣá àwọn irinṣẹ́ náà ni wọ́n ṣe àgbékalẹ̀ rẹ̀.
Àgbá òyì-iná náà ò ṣiṣé dáadáa tó.
Ṣùgbọ́n mélòó ni a ṣe ní àkọ́kọ́?
A ṣe iṣẹ́-abẹ ọkàn fún aláìsàn méjìlá ní àṣeyọrí.
Aláìsàn wa àkọ́kọ́ rèé, látinú yàrá ìtọ́jú alágbára, ẹ wo àga yẹn, ṣó yé?
Nǹkan tí mò ń sọ rè é nípa ìmọ̀-ẹ̀ro tó yẹ.
Nǹkan tó ń ṣe nìyẹn, rírọ ibùsùn nítorí ibùsun náà ò ṣiṣẹ́.
Ǹjẹ́ ẹ ti rí ọ̀kan nínú àwọn wọ̀nyí rí tẹ́lẹ̀?
Kò ṣe pàtàkì, ó ṣiṣẹ́.
Ó dámi lójú pé gbogbo yín lẹ ti rí tàbí gbọ́ èyí tẹ́lẹ̀: “Àwa, tí a ní ìfẹ́, ti ń ṣe púpọ̀ pẹ̀lú díẹ̀ fún ìgbà pípẹ́ -- (àtẹ́wọ́) -- a ti kẹ́sẹjárí láti ṣe nǹkan yòóhùn láìní nǹkankan.
Ẹ ṣeun.
Àwọn ọ̀nà-àbáyọ alálòpẹ́ -- ilé-iṣẹ́ mi àkọ̀kọ́ rè é.
Ìpinnu kan ṣoṣo yìí ni láti pèse àwọn nǹkan tí mo rò wí pé a ń ṣe àfẹ́kù rẹ̀.
Nítorí náà, a fi ọwọ́ mi sínú àpò mi a sì sọ wí pé, “ẹ̀yin tèmi, ẹ jẹ́ ká ra nǹkan.
Ẹ jẹ́ ká lọ dá ilé-iṣẹ́ kan sílẹ̀ tí yóò máa kọ́ àwọn ènìyàn, dáwọn lẹ́kọ̀ọ́, fún wọn ní àwọn irinṣẹ́ tí wọ́n nílò láti máa tẹ̀síwájú.
Àpẹẹrẹ gidi kan nìyẹn.
Lọ́pọ̀ ìgbà nígbà tí ẹ bá ra ẹ̀rọ-atẹ́gùn ní ilé-ìwòsàn kan, ẹ ó ra ti ọmọdé lọ́tọ̀ ni, ẹ ó sì ra òmíràn fún àgbéká.
Eléyìí máa ṣe gbogbo rẹ̀, yóó sì ṣe é ní ìdajì owó náà kò sì nílò atẹ́gùn fífọn.
Bí ẹ bá wà ní ilẹ̀ America tí ẹ ò sì mọ̀ nípa eléyìí, a mọ̀, nítorí a ti sọ ọ́ di ojúṣe wa láti ṣàwárí ìmọ̀-ẹ̀rọ tó yẹ fún ilẹ̀ Adúláwọ̀ – kíni wọ́n ná lọ́nà tó bójúmu, tó ṣiṣẹ́ náà, k’á sì tẹ̀síwájú.
Ẹ̀rọ atunilára: agbàwòrán ọlọ́pọ̀-òdiwọ̀n, àwọn iná iṣẹ́-abẹ, òǹfà atẹ́gùn.
Ìwọ̀n kékeré t’ó wà níbí yìí -- ẹ rántí ìkìwọ̀èèkànpọ̀ alágbára méjìlá t’ó wà nínú ọkọ̀, t’ó máa ń fún nǹkan yín lágbára, nǹkan-kí-nǹkan, Game Boy, ẹ̀rọ-ìbánisọ̀rọ̀?
Bẹ́ẹ̀ gẹ́lẹ́ la ṣe ṣe ìṣelọ́jọ̀ àwọn ilé-ìtajà náà.
Bẹ́ẹ̀ni, ó máa gba pátákó-igun-mẹ́rin agbára ìtànṣán-oòrùn.
Bẹ́ẹ̀ni pátákó-igun-mẹ́rin agbára ìtànsán-oòrùn máa fún-un lágbára.
Ṣùgbọ́n tí ẹ bá ní okùn-agbéná mànà-máná bákan náà, ó máa fún àwọn òkúta-agbanására t’ó wà nínú ibẹ̀ yẹn lágbára.
Ṣé ẹ mọ nǹkan?
A ní àwọn agbagbára-iná-sára àfẹsẹ̀tẹ̀ kékeré náà, tí ẹ bá fẹ́.
Ṣé ẹ mọ nǹkan, tí gbogbo rẹ̀ ò bá ṣiṣẹ́, tí ẹ bá lè wá ọkọ̀ tí òkúta-agbanására rẹ̀ ṣì ń ṣiṣẹ́ tí ẹ sì tì í bọ̀ ọ́, yóó sì ṣiṣẹ́.
Ẹ wá lè ṣe àtúnṣe sí i.
Ṣé iṣẹ́-abe eyín ni ẹ fẹ́?
Iṣẹ́-abẹ àpapọ̀ lẹ fẹ́?
Pinnu irú àwọn irinṣẹ́ tí ó tọ́, ṣe ìkópamọ́ rẹ̀ pẹ̀lú àwọn alálò-túnlò.
Lọ́wọ́lọ́wọ́ yìí à ń ṣiṣẹ́ lórí èémí amísíta -- àgbékalẹ̀ èémí-àmísíta sí àye rẹ̀.
Ìmọ̀-ẹ̀rọ fún àgbékalẹ̀ èémí-amísíta ò jẹ́ tuntun.
Àkójọpọ̀ èémí-àmísíta ti di ìmọ̀-ẹ̀rọ àtijọ́.
Kíni tuntun, àti nǹkan tí a máa ní ní oṣù díẹ̀, mo lérò, ni ìníkàpá láti lo àwọn ẹ̀rọ agbára ìsọdọ̀tun kan náà yìí láti pèsè àti láti ṣẹ̀da èémí-amísíta sí àyè náà.
Síóláítì -- kìí ṣe tuntun -- síólítì máa ń yọ òyì-ilẹ̀ kúrò nínú atẹ́gùn òyi-ilẹ̀ sì jẹ́ ìdá méjì-dín-lọ́gọ́rin atẹ́gùn.
Bí ẹ bá yọ òyì-ilẹ̀ kúrò, kí ló kù?
Èémí- àmísíta, ó súmọ́ bẹ́ẹ̀.
Nítorí náà ìyẹn ò jẹ́ tuntun.
Nǹkan tí à ń ṣe ni ìṣàmúlò ìmọ̀-ẹ̀rọ yìí sí i.
Àwọn àwòmọ́ ìpìlẹ̀ ẹ̀rọ mi nìyìí, tàbí ẹ̀rọ wa.
Nǹkan tó mú u yàtọ̀ ni nìyí.
Yàtọ̀ sí àwọn àmì-ẹ̀yẹ tí a gbà, ó mọ níwọ̀n wọ́n sì fi ọwọ́ rẹ̀ sànyà.
Wọ́n ṣe ìforúkọsílẹ̀ rẹ̀, MHRA -- àti àmi CE, fún àwọn tí ò mọ̀, fún ilẹ̀ Europe, ó ṣe déédé pẹ̀lú FDA ní orílẹ̀-ède US.
Bí ẹ bá ṣe àfiwé rẹ̀ pẹ̀lú àwọn nǹkan tó wà lọ́jà, ní ti owó, ní ti títóbi, rírọ̀rùn láti lò, àmúdijú.
Ọdún tó kọjá ni wọ́n ya àwòrán yìí.
Àwọn yìí ni àwọn àwọn tí a jọ kẹ́kọ̀ọ́ jáde, ọdún 1986.
Ilé arákùrin yìí ní Potomac ni, fún àwọn tí wọ́n mọ Maryland dijú.
Àwa tí a wà níta pọ̀ gbogbo wa, láti yá díẹ̀ lọ́wọ Hans -- Hans Rosling, ènìyàn mi ni -- tí ìwọn àyọkà náà bá jẹ́ aṣojú nǹkan tó máa ń pe àkíyèsí jù, òun ni wàhálà.
Ṣùgbọ́n nǹkan tí a nílò nílẹ̀ Adúláwọ̀ ni ọ̀nà-àbáyọ tó yẹ fún ilẹ̀ Adúláwọ̀ -- tí a bá wo àṣa, tí a bá wo àwọn ènìyàn, tí a bá wo iye owó tí wọ́n ti gbà.
Àwọn ènìyan ilẹ̀ Adúláwọ̀, nítorí wọ́n máa fi ẹ̀mí ṣe é, mo rò bẹ́ẹ̀.
àìmọyẹ àti àìmọye díẹ̀ tó wà nísálẹ̀ yẹn, ìfarajìn ni.
Ẹ ní láti ṣe é.
Àwọn ọmọ ilẹ̀ Adúláwọ̀ ní láti ṣe é, pẹ̀lú àjọṣepọ̀ gbogbo àwọn ènìyàn tókù.
Ẹ ṣeun.
Bí ìròyìn òfegè ṣe ń ṣọṣẹ́ gidi.
Mo fẹ́ sọ ìtàn kan fún yín nípa ọmọdébìnrin kan.
Ṣùgbọ́n mi ò lè sọ orúkọ rẹ̀ gangan fún yín.
Torí náà ẹ jẹ́ ká pè é ní Hadiza
Hadiza jẹ́ ọmọ ogún ọdún.
Ó lójútì, ṣùgbọ́n ẹlẹ́rìín ẹ̀yẹ ni tó sì máa ń mú kí ojú rẹ̀ gún régé.
Ṣùgbọ́n ó wà nínú ìnira àtìgbàdégbà.
Ó sì ṣe é ṣe kó jẹ́ wí pé yóó ma lògùn fún èyí tó kù nínú ìgbésí-ayé rẹ̀ ni.
Ṣé ẹ fẹ́ mọ ìdí rẹ̀?
Hadiza jẹ́ ọmọdébìnrin Chibok, ní ọjọ́ kẹrìnlá oṣù Igbe ọdún 2014, àwọn agbésùmọ̀mí Boko Haram jí i gbé.
Ó ráyè láti sá, bótilẹ̀ jẹ́ wí pé, pẹ̀lú fífò látinú ọkọ̀-akẹ́rù tó ń gbé àwọn ọmọdébìnrin náà ni.
Ṣùgbọ́n nígbà tó lulẹ̀, ó kán ara rẹ̀ lẹ́sẹ̀ méjééjì, ó ni láti wọ́ pẹ̀lu ikùn rẹ̀ láti sápamọ́ sínú ìgbo.
Ó sọ fún mi pé ẹ̀rú bà òun wí pé àwọn Boko Haram máa padà wá fún òun
Ó jẹ́ ọ̀kan lára àwọn ọmọ mẹ́tà-dín-lọ́gọ́ta tí wọn yóò sá pẹ̀lu fífò bọ́lẹ̀ nínú àwọn ọkọ̀ akẹ́rù lọ́jọ́ yẹn
Ìtàn yìí, bó ṣe yẹ, ti fa rúkèrúdò káàkiri àgbáyé.
Àwọn ènìyàn bíi Michelle Obama, Malala àti àwọn tí wọ́n ti fohùn síta ní ìfẹ̀hónúhàn, ní bíi àsìkò kan náà -- mò ń gbé ní ìlu London lásíkò náà -- wọn rán mi láti ìlu London lọ sí Abuja láti gbé Àpérò Ọrọ̀-Ajé Àgbáyé tí orílẹ̀-ède Nigeria ń gbàlejo rẹ̀ fún ìgbà àkọ́kọ́.
Ṣùgbọ́n nígbà tí a dé, ó hàn gbangba pé ìròyìn kan ṣoṣo ló wà nígboro.
A ò fi ìjọba náà lára balẹ̀.
A bèrè àwọn ìbéèrè tó lágbára nípa nǹkan tí wọ́n ń ṣe láti gba àwọn ọmọdébìnrin wọ̀nyí padà.
Ó yé wa, inú wọn ò dùn pẹ̀lú àwọn ìbéèrè tí à ń bérè, e jẹ́ká kọ̀ sọ wí pé a gba ìpin tiwa nínú “arọ́pò òdodo.
Àwọn ọmọ ilẹ̀ Nigeria tí wọ́n nífọ̀n-léèkán ná ń sọ fún wa ní àsìkò náà pé aláìmọ̀kan niwa, a ò ní òye òṣèlú tó ń ṣẹlẹ̀ ní orílẹ̀-ède Nigeria.
Ṣùgbọ́n wọ́n tún sọ fún wa pé ète ni ìròyìn nípa àwọn ọmọdébìnrin Chibok náà.
Ó bani nínú jẹ́, ìtàn ète yìí ń tẹ̀ síwájú, àwọn ènìyàn sì wà ní orílẹ̀-ède Nigeria lónì tí wọ́n gbágbọ́ pé wọn ò jí àwọn ọmọdẹ́bìnrin Chibok náà gbé rárá.
Síbẹ̀ mò ń bá àwọn ènìyàn báyìí sọ̀rọ̀ -- àwọn òbí tí wọ́n ń banújẹ́, tí wọ́n sọ fún wí pé ọjọ́ tí àwọn Boko Haram wá jí àwọn ọmọbìnrin wọn gbé, àwọ́n sá tẹ̀lé ọkọ̀-akẹ́rù tó gbé àwọn ọmọbìnrin wọn wọnú igbó Sambisa.
Wọ́n dìhá ogun pẹ̀lú àdá, ṣùgbọ́n wọ́n ní láti padà ní tipátipá nítorí àwọn Boko Haram náà níbọn.
Fún ọdún méjì, láìyẹ̀, ìpinnu ìròyìn náà tẹ̀síwájú, fún odún méjì, a ò gbọ́ nípa àwọn ọmọdébìnrin Chibok náà.
Gbogbo ènìyán lérò wí pé wọ́n ti kú ni.
Ṣùgbọ́n ní oṣù Igbe ọdún tó kọjá, mo gba fọ́rán aláwòrán yìí.
Àwòrán kan rèé lára fọ́rọ́n aláwòrán tí Boko Haram yà gẹ́gẹ́ bi ẹ̀rí ẹ̀mí, nípasẹ̀ orísun kan, mo gba fọ́rán yìí.
Ṣùgbọ́n kín tó ṣe ìtẹ̀jáde rẹ̀, mo ní láti rin irìnàjò lọ sí àríwá-ìlà-oòrun ilẹ̀ Nigeria láti bá àwọn òbí náà sọ̀rọ̀, láti fìdí ẹ̀ múlè.
Mi ò ní láti dúró pẹ́ fún ìfẹsẹ̀múlẹ̀ rẹ̀.
Ọ̀kan nínú àwọn ìyá náà, nígbà tó wo fọ́rán náà, sọ fún mi pé tí òun bá lè wọnú ẹ̀rọ ayárabíàṣá àgbélétan náà kí òun sì fa ọmọ rẹ̀ jáde láti inú ẹ̀rọ-ayárabíàṣá alágbèlétan ni, òun ìbá ṣe bẹ́ẹ̀.
Fún ẹ̀yin tí ẹ jẹ́ òbí, bíi tèmi, nínú ẹ̀yin olùgbọ́, ẹ kọ̀ lè wòye ìbànújẹ́ tí ìyá yẹn ti ní.
Fọ́rán yìí máa tẹ̀síwájú láti bẹ̀rẹ ìdúnàdúrà pẹ̀lú Boko Haram
Aṣòfin kan ní orílẹ̀-ède Nigeria sọ fún mi pé nítorí fọ́rán yìí ni àwọn ṣe ń ṣe afọ̀ wọ̀nyẹn, nítorí tipẹ́ làwọ́n ti gbà wí pé àwọn ọmọdébìnrin Chibok náà ti kú.
Àwọn ọmọdébìnrin mọ́kànlé-lógún ni wọ́n tú sílẹ̀ ní oṣù Ọ̀wàrà odún tó kọjá.
Ó bani nínú jẹ́, ó súmọ́ igba nínú wọn tí wọ́n ṣì ń wá báyìí.
Mo gbọ́dọ̀ jẹ́wọ́ wí pé mi ò tíì jáwọ́ àkíyèsí bí mo ṣe ń  gbéróyìn yìí.
Inú ń bími nígbà tí mo bá ronú nípa àwọn àǹfààní láti gba àwọn ọmọdébìnrin wọ̀nyí padà tó ti ṣòfò
Inú ń bími nígbà tí mo bá ronú nípa nǹkan tí àwọn òbí náà ti sọ fún mi, pé tí àwọn wọ̀nyí bá jẹ́ àwọn ọmọbìnrin olówó àti alágbára ni, wọn ò bá ti ríwọn tipẹ́.
Inú ń bími pé ìtàn ète náà, mo nígbàgbọ́ tó rinlẹ̀, máa ń fa ìdádúró; ó wà lára okùnfa fún ìdádúró nínú ìpadàbọ wọn.
Èyí ń ṣàpèjúwe ewu aṣekúpani ìròyìn òfegè fúnmi.
Nítorí náà kíni a lè ṣe nípa rẹ̀?
Àwọn ọlọ́gbọ́n ènìyán kan wà, àwọn onímọ̀-ẹ̀rọ tí wọ́n gbọ́n ní Google àti Facebook, tí wọ́n ń gbìyànjú láti fi ìmọ̀-ẹ̀rọ dá ìròyìn òfegè dúró.
Ṣùgbọ́n ju bẹ́ẹ̀ lọ, mo rò wí pé gbogbo wa níbí -- ìwọ àti èmi -- a nípa láti kó nínú ìyẹn.
Àwa ni a máa ń ṣe àtagbà àwọn àkóónú náà.
Àwa la máa ń ṣe àtagbà àwọn ìròyìn náà lórí ẹ̀rọ ayélukára.
Ní ìgbà àti àkókò yìí, gbogbo wa ni atẹ̀wétà, a sì ní ojúṣe.
Nínú iṣẹ́ mi gẹ́gẹ́ bi akọ̀ròyìn, mo máa ń ṣáyẹ̀wò, mo máa ń ṣe ìfesẹ̀múlẹ̀.
Mo jẹ́ri ìgboyà mi, ṣùgbọ́n mo béére àwọn ìbéèrè alágbára.
Kíló dé tí ẹni yìí ń sọ ìtàn yìí fún mi?
Kíni wọ́n fẹ́ jẹ lérè pẹ̀lú ṣíṣe àtagbà ìfitónilétí yìí?
Ṣé ẹ ní ipinnu Kankan tí ẹ fi ń pamọ́?
Mo nígbàgbọ́ gidi gan-an wí pé a gbogbo wá gbọ́dọ̀ bẹ̀rẹ̀ síni béérè ìbéèrè alágbára nípa àwọn ìfitóniléti tí a bá ṣàwárí rẹ̀ lórí òpo ayélukára.
Ìwádìí fi hàn pé àwọn kan nínú wa ò kí ń kà ju àkòrí lọ kí a tó ṣe àtagbà awọn ìròyìn.
Ta ni ẹni náà níbí tó ti ṣe ìyẹn?
Mo mọ̀ mo ti ṣe é.
Ṣùgbọ́n tí a bá jáwọ́ mínú àwọn ìfitóniléti tí a ṣàwárí pẹ̀lú ìṣojúlọ́yìn ńkọ́?
Bí a bá dúró láti ronú nípa ìpadàbọ àwọn ìfitónilétí tí à ń tì síwájú àti ìkápá rẹ̀ láti fa rògbòdìyàn tàbí ọ̀tá ńkọ́?
Bí a bá dúró láti ronú nípa àwọn ìpadàbọ ojú aye àwọn afitóni tí à ń ṣe àtagbà rẹ̀ ńkọ́?
Ẹ ṣeun gidi gan-an fún ìtẹ́tíi yín.
Bí a ṣe lè dèna ìgbọ́ngbẹ ọpọlọ ìmọ-ìjìnlẹ̀ nílẹ̀ Adúláwò.
Ọ̀pọ̀lọpọ̀ nínú wa tó nífẹ̀ sí ìdàgbàsókè alálòpẹ́ àti ìgbáyégbádùn àwọn enìyàn ìgbèríko ń ṣe é fún àǹfààní ara ẹni ni.
Mo dàgbà ní orílẹ̀-ède Cameroon, orílẹ̀-èdè tó kún fún ẹwà àti oríṣiríṣi ojúlówó àṣà, ṣùgbọ́n tó ń ṣàìsàn pẹ̀lú ìṣèjọba tí ò da, bíba àwùjọ jẹ́, àti òṣì.
Gẹ́gẹ́ bí ọmọde, bí a ṣe ń rí pẹ̀lú ọ̀pọ̀lọpọ̀ ọmọ ní ìwò oòrun ilẹ̀ adúláwò lónì, mo máa ń ní iba ní gbogbo ìgbà.
Títí di òní, ó lé ní àádọ́ta-ọ̀kẹ́ kan àwọn ènìyàn tí wọ́n ń kú látara ibà lọ́dọọdún, pàápàá jùlọ àwọn ọmọdé lábẹ́ ọdún márùn-ún, tí ìdá àádọ́rùn sì ń ṣẹlẹ̀ ní ìwọ̀ oòrun ilẹ̀ Adúláwọ̀
Nígbà tí mo wà lọ́mọ ọdún méjì-dín lógún, mo fi orílẹ̀-ède Cameroon sílẹ̀ léni tó ń wá àǹfààní ètò-ẹ̀kọ́ tó dára.
Ní àsìkò náà, fásitì kan ṣoṣo ló wà ní Cameroon níbẹ̀, Sùgbọ́n orílẹ̀-èdè Nàìjíríà  tí ó jẹ́ amúlétì wọn fún àwon ọmò Kamẹrúùnù tí wọn gbọ́ ède gẹ̀ẹ́sì ní ànfàní láti gba orísìrísì ìdánilẹ́ẹ̀kọ́
Ṣùgbọ́n ṣíṣe òwò mi, lẹ́yìn tí mo kẹ́kọ̀ọ́ jáde gẹ́gẹ́ bí onímọ̀ nípa ọjọ̀ ní orílẹ̀-ède Nigeria, tún jẹ́ ìdojúkọ tó tún tóbi.
Nítorí náà mo fi ẹkùn náà sílẹ̀ nígba tí wọ́n fún mi ní ẹ̀kọ́ ọ̀fẹ́ sí Fásitì Boston fún oyè ọ̀mọ̀wé mi.
Ó bani lọ́kàn jẹ́ láti ríi pé, pẹ̀lú gbogbo ìdojúkọ wa, pẹ̀lú gbogbo ẹ̀bun wa, pẹ̀lú gbogbo ìmọ̀ọ́ṣe tí a ní nílẹ̀ Adúláwọ̀ gẹ́gẹ́ bi ẹkùn kan, a ń yanjú àwọn ìṣòro wa pẹ̀lú mímú àwọn òjìnì wọlé láti ilẹ̀ aláwọ̀ funfun fún ìgbà díẹ̀, àti gbígbé àwọn tó dára tó sì lọ́pọlọ kúrò nílẹ̀ Adúláwọ̀, àti ṣíṣe ilẹ̀ Adúláwọ̀ bíi ẹkùn tó nílò owó ìrànwọ́.
Lẹ́yìn ẹ̀kọ́ mi ní fásiti Boston, mo darapọ̀ mọ́ ikọ̀ oníṣẹ́ ìwádìí kan ní Ilé-ẹ̀kọ Àwùjọ àti Ìmúdúró ní Fásitì California nítorí ìdánimọ̀ rẹ̀ fún ìwádìí alágbára àti ìdàgbàsókè àwọn ìpinnu àti àwọn ètò tó ń gba èmi àádọ́ta-ọ̀kẹ́ àwọm enìyàn là káàkiri àgbáyé, pẹ̀lú àwọn orílẹ̀-èdè tó ń dágbàsókè.
Ó sì ti fi hàn pé fún gbogbo ọmọ ilẹ̀ Adúláwọ̀ tó ní ìmọ̀ọ́ṣe tó padà sílé, iṣẹ́ tuntun mẹ́sàn yóò di dídásílẹ̀ ní ẹ̀ka gbẹ̀fẹ́ àti àìgẹ̀fẹ́.
Gẹ́gẹ́ bí ọ̀kan lára èto wa, fún ìdí èyí, láti kọ́ ilẹ̀-adúláwò alálòpẹ́ lápapọ̀, à ń léwájú àgbékalẹ̀-ọlọ́pọ̀ láti ṣe ìdàgbàsókè ilé-ẹ̀kọ Congo Basin, àyè aláìyípadà níbi tí àwọn ọmọ ilẹ̀ Adúláwọ̀ lè ṣiṣẹ́ ní àjọṣepọ̀ pẹ̀lú àwọn oníṣẹ́-ìwádìí ilẹ̀-òkèèrè, ṣùgbọ́n tí wọn yóò ma wá ònà àbáyọ tiwọn sí àwọn ìṣòro wọn.
À ń lo ọnà ìmúṣe oríṣiríṣi ẹ̀ka láti ṣàfihan bí àwọn fásitì, àjọ tí kìí ṣe ti ìjọba àti àwọn òwò aládàni lè ní àjọṣepọ̀ nínú ìdàgbàsókè ilẹ̀-òkèèrè.
Dípò gbígbé àwọn òjìnì láti ọ̀dọ̀ awọn aláwọ̀ funfun fún ìgbà díẹ̀, à ń pèse ìdúró aláìyípadà nílẹ̀ Adúláwọ̀, ìsọ̀ kan ṣoṣo fún ohun-èlò, ilé-ìgbé àti ìdàgbàsókè àwọn iṣẹ́-àkànṣe alájọṣepọ̀ láàárín àwọn ọmọ ilẹ̀ Adúláwọ̀ àti àwọn oníṣẹ́ ìwádìí ilẹ̀ òkèèrè.
Èyí ti jẹ́ kí àwọn akẹ́kọ̀ọ́ ó gba ojúlówó ẹ̀kọ́ nílẹ̀ Adúláwọ̀.
Michel ń ṣiṣẹ́ lọ́wọ́lọ́wọ́ ní àyè fún ìmọ̀-ìjìnlẹ wa láti ṣe ìwádìí àkóbá àyípadà ojú-ọjọ́ lára kòkòrò, fún oyè ọ̀mọ̀we rẹ̀, ó sì ti gba ìwé-ẹ̀rí oyè ọ̀mọ̀we rẹ̀ tí yóò fun ní àǹfààní láti dúró sí ẹkùn náà.
Bákan náà nípasẹ̀ ètò ìrànwlọ́wọ́ agbègbe wa, Ọ̀mọ̀wé Gbenga Abiodun, ọ̀dọ́modé onímọ̀-ìjìnlẹ̀ ọmọ Nigeria, lè ṣiṣẹ́ gẹ́gẹ́ bi ọ̀mọ̀wé pẹ̀lú Ìdásílẹ̀ fún Ìdàgbàsókè Akọ́ṣẹ́mọṣẹ́ ní fásitì Western Cape ní orílẹ̀-ède South Africa àti fásitì California lásíkò kan náà, ṣíṣe ìwádìí àkóbá àìṣedédé ojú ọjọ́ àti àyípada lára àkóràn ibà nílẹ̀ Adúláwọ̀.
Lóòótọ́, Gbenga ń ṣe àwòṣe tí wọn yóò lò gẹ́gẹ́ bi ètò ìkìlọ̀ ìpìlẹ̀ láti sọ àsọtẹ́lẹ̀ àkóràn ibà nílẹ̀ Adúláwọ̀.
Dípò ka máa gbé àwọn tó dára àtí àwọ́n ọlọpọlọ wa kúrò nílẹ̀ Adúláwọ̀, à ń rè a sì ń ṣe àtìlẹ́yìn ẹ̀bùn abẹ́lé nílẹ̀ Adúláwọ̀.
Fún àpẹẹrẹ, bí èmi náà, orílẹ̀-ède US ni Ọ̀mọ̀wé Eric Fokan ti gba ìkọ́ni.
Ó padà sílé ní Cameroon, ṣùgbọ́n kò rí owó ìrànwọ́ tó ṣe pàtàkì gbà, ó sì ríi gẹ́gẹ́ bi ìdojúkọ tó lágbára láti ṣe àti láti mọ ìmọ̀-ìjìnlẹ̀ tó mọ̀ pé òún lè ṣe.
Nígbà tí mo pàde Eric, ó ń múra láti padà sí orílẹ̀-ède US ni.
Ṣùgbọ́n a yí ọkàn rẹ̀ padà láti bẹ̀rẹ àjọṣepọ̀ pẹ̀lú ilé-ẹ̀kọ́ Congo Basin.
Lónìí, àyè ìṣèwádìí ọgbọ́n-ìjìlẹ̀ rẹ̀ ní Buea ní tó owó ìrànwọ́ àjọni mẹ́fà pẹ̀lú àwọn oníṣẹ́ ìwádìí láti orílẹ̀-ède US àti ilẹ̀ Europe tí wọ́n ń ṣe àtìlẹyìn fún àwọn akẹ́kọ̀ọ́-jáde 14, mẹ́sàn-án nínú wọn jẹ́ obìnrin, tí gbogbo wọn ń ṣe àwọn ìwádìí alágbára láti ní òye oríṣiríṣi ọ̀wọ́ lábẹ́ àyípadà ojú ọjọ́, ìlera ọmọ ènìyàn àti ohun tí ń fúnni ní okun.
Dípò kí a gba èro kí ilẹ̀ Adúláwọ̀ máa gba owó ìrànwọ́, à ń lo ònà ìmúṣe oríṣiríṣi-ẹ̀ka láti ró àwọn ọmọ ilẹ̀ Adúláwọ̀ lágbára láti wá ọ̀nà àbáyọ tiwọn.
Lásíkò yìí, à ń ṣiṣẹ́ pẹ̀lú àwọn àwùjọ àti àwọn akẹ́kọ̀ọ́, oníṣòwò US kan, àwọn onímọ̀-ìjìnlẹ̀ láti orílẹ̀-ède US àti ilẹ̀ Adúláwọ̀ láti wá ọ̀nà láti gbin kanran alálòpẹ́, akọni igi-líle nílẹ̀ Adúláwọ̀.
Àwọn kanran, bíi ọ̀pọ̀lọpọ̀ àwọn igi-líle ilẹ̀ Adúláwọ, ni wọ́n ń lò fún gẹdú, ṣùgbọ́n díẹ̀ la mọ̀ nípa àjọṣepọ̀ wọn, nǹkan tó ń pín wọn ká, bí wọ́n ṣe ń yè nínú igbó wa fún ọgọ́rin sí igba ọdún.
Arvin rè é, ọdọ́mọdé akẹ́kọ̀ọ́ oyè ọ̀mọ̀wé t’ó ń ṣiṣẹ́ ní yàrá ìṣèwádìí ọgbọ́n-ìjìlẹ̀ wa, tó ń ṣe nǹkan tó ti di iṣẹ́ àṣà pádi-ààyè tó ń léwájú báyìí.
Igi kanran àkọ́kọ́ tí wọ́n ṣẹ̀dá látara pádi-ààyè ni Arvin mú lọ́wọ́ yìí.
Ilẹ̀ Adúláwọ̀ nìkan l’ó ní èyí.
A wá lè ṣe àfihàn pé ẹ lè hu àwọn igi gẹdú ilẹ̀ Adúláwọ̀ látara pádi-ààyè oríṣiríṣi nǹkan ọ̀gbìn -- ewé, ìtí, gbòngbò -- ní àfikún sí ìdásílẹ̀ wọn látara èso, èyí tó jẹ́ iṣẹ́ t’ó le gidi gan-an.
Àwọn akẹ́kọ̀ọ́ t’ó kù máa mú oríṣìiríṣìi kanran tí Arvin tọ́ka rẹ̀ ní ile-ìṣèwádìí ọgbọ́n-ìjìlẹ̀ wa, lílọ́-ẹ̀ka-wọ́n-sínú-igi-mìíràn láti ṣẹ̀da àwọn igi kékeeké tuntun, kí wọ́n sì ṣiṣẹ́ pẹ̀lú àwọn agbègbè ìgbèríko láti jọ pèsè kanran pẹ̀lú àwọn igi eléso ọ̀wọ́ ọ̀tọ̀ ní àwọn oko wọn pẹ̀lú lílo ọ̀nà-ìmúṣe oko igi tiwa gangan, níbi tí a ti máa pe gbogbo àwọn àgbẹ̀ láti yan ọ̀wọ́ igi tiwọn tí wọ́n fẹ́ lórí oko wọn.
Ní àfikún sí kanran, àwọn ẹ̀yà ọ̀wọ́ tí àwọn àgbẹ̀ yan fúnra wọn yóò di ṣíṣe pẹ̀lú lílo àwọn ọgbọ́n òde-òní wa a ó sì ṣàfikún rẹ̀ sínú èto lílo-ilẹ̀ wọn, kí wọ́n lè bẹ̀rẹ̀ sí í jẹ àǹfààní látara àwọn nǹkan wọ̀nyí nígbà tí wọ́n bá ń dúró de kanran náà láti dàgbà.
Lónìí à ń gbin ẹgbẹ̀rún 15 igi kanran ní orílẹ̀-ède Cameroon, fún ìgbà àkọ́kọ́, wọn ò ní kórè igi kanran láti àárín gbùngbun igbó.
Àwòṣe fún àwọn igi-líle ilẹ̀ Adúláwọ̀ wa rè é, a sì ń fa èyí lọ títí láti ṣàfikún igi gẹdú sápẹ́lẹ́ àti igi bubíńga, àwọn igi-líle mìíràn t’ó lówó lórí gidi gan-an.
Bí àwọn àpẹẹrẹ wọ̀nyí bá ti wà nígbà tí mo wà lọ́mọdún méjì-dín-lógún, mi ò ní kúrò rárá, ṣùgbọ́n nítorí ọgbọ́n àtinúdá ilé-ẹ̀kọ Agbègbè-adágúndò Congo, mò ń padà bọ̀, ṣùgbọ́n mi ò ní padà wá lémi nìkan.
Mò ń kó àwọn onímọ̀-ìjìnlẹ̀ ènìyàn Aláwọ̀-funfun, àwọn olókòwò kékèèké àti àwọn akẹ́kọ̀ọ́, àwọn ìmọ̀-ìjìnlẹ̀ t’ó dára jù lo láti àwọn fásitì t’ó dárajù lágbàyé bọ̀ pẹ̀lú mi, láti ṣiṣẹ́ àti gbé nílẹ̀ Adúláwọ̀.
Ṣùgbọ́n gbogbo wá nílò láti ṣe àfikún ọ̀nà-ìgbésẹ̀ agbègbè, alágbára àti arónilágbára yìí.
Di àsìkò yìí a ti ní àwọn fásitì àti àwọn ilé-iṣẹ́-tí-kìí-ṣe-ti-ìjọba mẹ́fà gẹ́gẹ́ bí alájọṣe.
À ń gbèrò láti kọ́ àwọn ilé tí yóò dẹ́kun ipa búburú àyípadà ojú ọjọ́ tí yóò fẹ àwọn ilé ìṣèwádìí ọgbọ́n ìjìnlẹ̀ wa lójú tí yóò sì ṣe àfikún àwọn ilé-gbèé àti ohun-èlò àpérò láti ṣe ìgbédìde ọ̀nà-ìmúṣe ìbáwí ọlọ́jọ́ pípẹ́.
Mo fẹ́ kó fún àwọn ọ̀dọ́ ọmọwé nílẹ̀ Adúláwọ̀ ní àǹfààní sí i, yóó sì ṣe ìgbéfúkẹ́ rẹ̀ sí i nípa títẹpẹlẹ mọ́ àǹfààní ìsopọ̀ àwọn ilé-iṣẹ́ ìwádìí 17 ti Ilé-ẹ̀kọ́ Ilẹ̀-òkèèrè ti Iṣẹ́-Àgbẹ̀ Agbègbè Ìgbóná-Oòrùn t’ó ti wà tẹ́lẹ̀ káàkiri Gúúsù-aṣálẹ̀ ilẹ̀ Adúláwọ̀.
Àwọn ìyípadà rere náà ti ń dé mo sì lérò pé wọn yóò tẹ̀síwájú, kí ó dé ọ̀pọ̀ àwọn orílẹ̀-èdè Ilẹ̀-adúláwọ̀ bi Côte d'Ivoire, Tanzania àti Senegal, lára àwọn tí ìdágbàsókè ètò ọrọ̀-ajé wọ́n wà lókè ténté t’ó lè ṣe ìgbàmọ́ra àǹfààní tó pọ̀ fún ìdókòwò ẹ̀ka-aládàni.
A fẹ́ fún àwọn ọ̀mọ̀wé nílẹ̀ Adúláwọ̀ ní àǹfààní síi, mo sì ń fojú sọ́nà láti rí ọjọ́ kan tí ọmọ ilẹ̀ Adúláwọ̀ tó lọ́pọlọ jù máa dúró sí ẹkùn náà láti gba ẹ̀tò-ẹ̀kọ́ tó jẹ́ ojúlówó nípasẹ̀ àgbékalẹ̀ bíi ilé-ẹ̀kọ Congo Basin, nígbà tí ìyẹn bá ṣẹlẹ̀, Ilẹ̀-Adúláwọ̀ yóò wà lójú ọ̀nà láti yanjú àwọn ìṣòro Ilẹ̀-Adúláwọ̀.
Ní 50 ọdún sí àsìkò yìí, mo lérò wí pé ẹnìkan yóò ṣe àgbékalẹ̀ Ọ̀rọ̀ sísọ TED nípa ìfimọ ìgbọ́ngbẹ ọpọlọ ẹ̀yin ènìyàn Aláwọ̀-funfun tí ẹ̀ ń fi ilé yín sílẹ̀ láti lọ ṣiṣẹ́ àti gbé ní Ilẹ̀-Adúláwọ̀.
Ẹ ṣeun.
Àwọn Àpéjọ Tá A Ṣe Ní Orílẹ̀-Èdè Àǹgólà Ní Ibùdó Àwọn Tó Ń Wá Ibi Ìsádi Ní Èdè Lingala àti Tshiluba
Iṣẹ́ Ń Lọ Lọ́wọ́ Lórí Ẹ̀ka Ọ́fíìsì Tuntun Tí À Ń Kọ́ ní Kamẹrúùnù
Ìròyìn: Iṣẹ́ Ti Ń Lọ Gan-an Lórí Ẹ̀ka Ọ́fíìsì Tuntun ní Kamẹrúùnù
Àwọn Ẹlẹ́rìí Jèhófà Mú Ìwé Mímọ́ Kristẹni Lédè Gíríìkì Jáde Lédè Bassa ní Orílẹ̀-èdè Kamẹrúùnù
Àwọn Ará ní Àríwá Ìlà Oòrùn Kóńgò Sá Torí Àwọn Tó Ń Jà
Àrùn Ebola Ń Jà Ràn-ìn Lórílẹ̀-Èdè Congo
Wọ́n Ti Lo Ọdún Mẹ́ẹ̀ẹ́dọ́gbọ̀n (25) Lọ́gbà Ẹ̀wọ̀n ní Eritrea
Arábìnrin Kan Kú Nínú Jàǹbá Ọkọ̀ Òfúrufú Ethiopian Airlines
Àkànṣe Ìwàásù Lórílẹ̀-Èdè Gabon
Àwọn Adigunjalè Wá sí Hòtẹ́ẹ̀lì Kan ní Kenya
Àwa Ẹlẹ́rìí Jèhófà Mú Bíbélì Mímọ́ ti Ìtumọ̀ Ayé Tuntun Jáde Lédè Luo Lórílẹ̀-Èdè Kẹ́ńyà
A Ya Ilé Ẹ̀kọ́ Ètò Ọlọ́run Kan Sí Mímọ́ ní Kẹ́ńyà
Ìjì Cyclone Ava Kọlu Madagásíkà
Àwa Ẹlẹ́rìí Jèhófà Kọ Lẹ́tà Nítorí Àwọn Ará Wa ní Rọ́ṣíà​—Láti Màláwì
Ìjì Líle Kenneth Jà ní Àríwá Mòsáńbíìkì
“Ìdùnnú Ṣubú Layọ̀”—A mú Bíbélì Ìtumọ̀ Ayé Tuntun Tá A Tún Ṣe Jáde Lédè Méjì ní Nàìjíríà
Òjò Àrọ̀ọ̀rọ̀dá Rọ̀ ní Nàìjíríà
Òjò Àrọ̀ọ̀rọ̀dá Fa Omíyalé ní Nàìjíríà
Ẹ̀ka Ọ́fíìsì Wa ní Rùwáńdà Bẹ̀rẹ̀ Sí Í Túmọ̀ Ìwé Bíbélì sí Èdè Adití Lọ́nà ti Rùwáńdà
Wọ́n Rántí Ìpẹ̀yàrun Tó Ṣẹlẹ̀ Ní Rùwáńdà Lẹ́yìn Ọdún Márùndínlọ́gbọ̀n
Òjò Oníjì Líle Ṣọṣẹ́ ní Rùwáńdà
Àwa Ẹlẹ́rìí Jèhófà Ṣe Àpéjọ Àgbègbè Lédè Adití Fún Ìgbà Àkọ́kọ́ Ní Rùwáńdà
Ilẹ̀ Ya, Ó Sì Pa Àwọn Èèyàn ní Siria Lóònù
Àpéjọ Àgbáyé “Ìfẹ́ Kì Í Yẹ̀ Láé”! Ti Ọdún 2019 Tí A Ṣe Ní Ìlú Johannesburg, Lórílẹ̀-Èdè South Africa
Àwa Ẹlẹ́rìí Jèhófà Mú Ìwé Mímọ́ Kristian Lédè Griki ní Ìtumọ̀ Ayé Titun Jáde Lédè Kwanyama
A Mú Bíbélì Ìtumọ̀ Ayé Tuntun Jáde ní Èdè Mẹ́ta ní Àpéjọ Àgbáyé Tá A Ṣe Lórílẹ̀-Èdè South Africa
Òjò Àrọ̀ọ̀rọ̀dá àti Omíyalé ní South Africa
Àkúnya Omi Wáyé Lórílẹ̀-Èdè Tógò
Àwa Ẹlẹ́rìí Jèhófà Mú Bíbélì Ìtumọ̀ Ayé Tuntun Tá A Tún Ṣe Jáde Lédè Shona
Iṣẹ́ Ti Bẹ̀rẹ̀ Lórí Ẹ̀ka Ọ́fíìsì Tuntun ní Ajẹntínà
A Wàásù Lákànṣe Níbi Térò Pọ̀ sí Nígbà Eré Ìdárayá Òlíńpíìkì Tó Wáyé ní Ajẹntínà Lọ́dún 2018
Ọmọ Ọdún Mẹ́ẹ̀ẹ́dọ́gbọ̀n (25) Ni Arábìnrin Cecilia Alvarez, Àmọ́ Ó Ti Ṣe Iṣẹ́ Abẹ Mẹ́tàlélógójì (43) Láì Gba Ẹ̀jẹ̀
Ilẹ̀ Ya Lórílẹ̀-Èdè Bolivia, Ó sì Ba Nǹkan Jẹ́ Nílùú La Paz
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019—São Paulo, Brazil
Àwọn Ará Wa Ṣèrànwọ́ Lẹ́yìn Tí Àkúnya Omi Ṣọṣẹ́ Lórílẹ̀-èdè Brazil
Ibi Tó Ń Gba Omi Dúró Ya Lulẹ̀ ní Brazil
Iná Ńlá Sọ Nílùú Manaus, ní Brazil
Ilé Ẹjọ́ Gíga Jù Lọ ní Kánádà Dá Àwa Ẹlẹ́rìí Jèhófà Láre
Ilé Ẹjọ́ Gíga Jù Lọ ti Kánádà Kọ̀ Láti Dá sí Ètò Ìyọlẹ́gbẹ́
Ìrántí Ikú Kristi Tá A Ṣé Lọ́dún 2020​—Orílẹ̀-èdè Kánádà
Omíyalé Ṣẹlẹ̀ ní Kánádà
Ọkàn Wọn Balẹ̀ Lásìkò tí Àrùn COVID-19 Ń Jà
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019—Toronto, Kánádà
Wọ́n Fún Àwa Ẹlẹ́rìí Jèhófà ní Ìwé Ẹ̀rí Torí Bá A Ṣe Ń Kọ́ Àwọn Ẹlẹ́wọ̀n Lẹ́kọ̀ọ́ Bíbélì ní Kòlóńbíà
Ìjì Líle Fa Àjálù Ńlá ní Cuba
Ìdílé Ẹlẹ́rìí Jèhófà Kan Kú Sínú Jàǹbá Ọkọ̀ Òfuurufú ní Cuba
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019​—Guayaquil, Ecuador
Àwọn Ẹlẹ́rìí ní Ecuador Ń Wàásù Fáwọn Èèyàn Láì Kúrò Nílé
Òkè Ayọnáyèéfín Bú Gbàù ní Guatemala
Ìmìtìtì Ilẹ̀ Wáyé ní Àríwá Ilẹ̀ Haiti
Ìjì Tí Wọ́n Pè Ní Lidia Jà ní Orílẹ̀-Èdè Mẹ́síkò
Ìmìtìtì ilẹ̀ tó lágbára tí ìwọ̀n rẹ̀ jẹ́ 7.1 wáyé ní àárín gbùngbùn orílẹ̀-èdè Mẹ́síkò
Hurricane Max jà ní gúùsù orílẹ̀-èdè Mẹ́síkò
Àwọn Ẹlẹ́rìí Jèhófà Parí Ètò Ìrànwọ́ ní Amẹ́ríkà Àárín Lẹ́yìn Ìmìtìtì Ilẹ̀ Tó Wáyé
Àwọn Ẹlẹ́rìí Jèhófà Ti Ṣe Tán Láti Bẹ̀rẹ̀ Àtúnṣe Sáwọn Ilé Tí Ìmìtìtì Ilẹ̀ Bà jẹ́ ní Guatemala àti Mexico
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019—Monterrey, Mẹ́síkò
Ìmìtìtì Ilẹ̀ Wáyé ní Mẹ́síkò
Wọ́n Fi Ipá Lé Àwọn Ẹlẹ́rìí Jèhófà tó Jẹ́ Huichol Kúrò Nílé Wọn ní Jalisco, Orílẹ̀-Èdè Mexico
Ìjì Líle Jà Tẹ̀ Léra ní Mẹ́síkò
Àwa Ẹlẹ́rìí Jèhófà Mú Bíbélì Mímọ́ ti Ìtumọ̀ Ayé Tuntun Jáde Lédè Guarani
Àkúnya Omi Ṣẹlẹ̀ Lórílẹ̀-Èdè Paraguay
Àkànṣe Ìwàásù Dé Ọ̀dọ̀ Àwọn Tó Ń Sọ Èdè Aymara Nílùú Puno, Lórílẹ̀-Èdè Peru
Ilé Iṣẹ́ Ìjọba Thailand “Gbóríyìn àti Òṣùbà” Fáwọn Ẹlẹ́rìí Jèhófà Nílẹ̀ Peru Torí Wọ́n Ṣèrànwọ́ Fáwọn Ọmọ Ilẹ̀ Thailand Tó Wà Lẹ́wọ̀n
Àwọn Ẹlẹ́rìí Jèhófà Ní Orílẹ̀-èdè Peru Mú Kí Iṣẹ́ Ìwàásù Níbi Térò Pọ̀ Sí Gbòòrò Yíká Ibi Àwọn Eré Ìdárayá
Ìròyìn Tá a kọ́kọ́ gbọ́ nípa ìjì ńlá kan tí wọ́n pè ní Hurricane Maria
Ìròyìn láti Puerto Rico Lẹ́yìn ìjì líle Hurricane Maria
Àwọn Ẹlẹ́rìí Jèhófà Tó Wà ní Amẹ́ríkà Ń Bá Ìgbòkègbodò Wọn Nìṣó Lẹ́yìn Ìjì Líle Hurricane Harvey
Ojú Ọjọ́ Tí Kò Bára Dé Ba Nǹkan Jẹ́ Láwọn Ibì Kan Lórílẹ̀-Èdè Amẹ́ríkà
Ìmìtìtì Ilẹ̀ Ṣọṣẹ́ Ní Gúúsù California
Àpéjọ Àgbáyé “Ìfẹ́ Kì Í Yẹ̀ Láé”! ti Ọdún 2019 Tí A Ṣe Ní St. Louis Lórílẹ̀-Èdè Amẹ́ríkà
Ìmìtìtì Ilẹ̀ Tó Lágbára ní Alaska
Ìjì Lílé Ṣọṣẹ́ Láwọn Agbègbè Kan Lórílẹ́-èdè Amẹ́ríkà
Ìjì Líle Tó Ń Jẹ́ Dorian Ṣọṣẹ́ Lórílẹ̀-èdè Bahamas
Ìjì Líle Michael, Ọ̀kan Lára Èyí Tó Le Jù Tó Tíì Jà Nílẹ̀ Amẹ́ríkà Ba Nǹkan Jẹ́ Lápọ̀jù
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019​—Houston, Orílẹ̀-èdè Amẹ́ríkà (Gẹ̀ẹ́sì)
Iná Runlérùnnà ní Ìpínlẹ̀ California
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019—Atlanta, Orílẹ̀-èdè Amẹ́ríkà
Òkè Ayọnáyèéfín Tó Ń Bú Gbàù ní Hawaii Ba Nǹkan Jẹ́, Ó sì Ti Lé Àwọn Èèyàn Kúrò Nílé
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019—Miami, Orílẹ̀-èdè Amẹ́ríkà (Gẹ̀ẹ́sì)
Iná Runlé-rùnnà ní Àríwá California
Ìròyìn Àkọ́kọ́ Nípa Ìjì Líle Tí Wọ́n Pè ní Irma
Ìròyìn nípa Hurricane Irma
Iná Ńlá Tí Wọ́n Pè ní Carr Ṣọṣẹ́ Nítòsí Redding, Ìpínlẹ̀ California
ÌRÒYÌN TÓ KỌ́KỌ́ DÉ | Iná Tó Ṣẹ́ Yọ Ní California
Ìjì Líle àti Àkúnya Omi Ṣọṣẹ́ Ní Gúúsù Ìpínlẹ̀ Texas
Ìrántí Ikú Kristi Tá A Ṣé Lọ́dún 2020—Orílẹ̀-Èdè Amẹ́ríkà
Ìròyìn Lọ́ọ́lọ́ọ́ Nípa Ibi Tí Ètò Ìrànwọ́ Dé Lẹ́yìn Ìjì Hurricane Harvey
Ijì Lílé Tó Ń Jẹ́ Dorian Runlé-rùnnà
Ìròyìn Lọ́ọ́lọ́ọ́ Nípa Iná Runlé-rùnnà Tó Ṣẹ́yọ Ní California
Omíyalé Ba Nǹkan Jẹ́ Láàárín Agbègbè Ìwọ̀ Oòrùn Amẹ́ríkà
Ìjì Líle Ṣọṣẹ́ ni Gúúsù Ìpínlẹ̀ California
A Ya Gbọ̀ngàn Ìjọba Àkọ́kọ́ Sí Mímọ́ Lẹ́ẹ̀kan Sí I Lẹ́yìn Ọdún Márùnlélọ́gọ́rin (85)
Àwọn Iná Tó Jó ní Ìgbèríko California Ba Agbègbè Náà Jẹ́
Ẹnì Kan Yìnbọn ní Ilé Ìwé Kan ní California, Lórílẹ̀-Èdè Amẹ́ríkà
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019​—Phoenix, Orílẹ̀-Èdè Amẹ́ríkà
Ìpàtẹ Àwọn Nǹkan Ìṣẹ̀ǹbáyé Ti Wà Báyìí ní Oríléeṣẹ́ Wa Lédè Adití
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019—Miami, Orílẹ̀-èdè Amẹ́ríkà (Èdè Spanish)
Ìjì Líle Tó Ń Jẹ́ Barry Gbo Gúúsù Amẹ́ríkà Jìgìjìgì
Ọ̀pọ̀ Èèyàn Ló Fara Gbọta Nílùú Virginia Beach Lórílẹ̀-Èdè Amẹ́ríkà
Ìjì Líle Tó Lé Ní Ọgọ́rùn-ún Ṣọṣẹ́ Láwọn Ibì Kan Lórílẹ̀-èdè Amẹ́ríkà
Ìjì Líle Florence Ṣọṣẹ́ ní Gúúsù Ìlà Oòrùn Ilẹ̀ Amẹ́ríkà
Ìjì Líle Jà ní Gúúsù Ìlà Oòrùn Ilẹ̀ Amẹ́ríkà
fenesuela, oro aje denu kole, ko si owo, eto iranlowo, fidio
Ìròyìn Láti Fẹnẹsúélà: Àwọn Ẹlẹ́rìí Jèhófà Túbọ̀ Tẹra Mọ́ Ìjọsìn Ọlọ́run Láìka Ìṣòro Sí
Àwọn Ẹlẹ́rìí Jèhófà Lórílẹ̀-èdè Fẹnẹsúélà Ń Kọ́ Àwọn Èèyàn Lẹ́kọ̀ọ́ Bíbélì Nìṣó Láìfi Ọrọ̀ Ajé Tó Dẹnu Kọlẹ̀ Pè
Ìjì Líle Hato Jà Nílùú Hong Kong àti Macau
Ẹ̀mí Ṣòfò Nígbà Tí Òkè Ya Lulẹ̀ Lápá Gúúsù-Ìwọ̀ Oòrùn Ilẹ̀ Íńdíà
Àwọn Ẹlẹ́rìí Jèhófà Mú Bíbélì Jáde ní Èdè Telugu ní Orílẹ̀-Èdè Íńdíà
Àrọ̀ọ̀rọ̀dá Òjò Mú Kí Omi Ya Wọ Ìwọ̀ Oòrùn Íńdíà
Omíyalé Ṣẹlẹ̀ ní Íńdíà
Ìjì Líle Jà ní Íńdíà
Òjò Alátẹ́gùn Tó Lágbára Gan-an Ba Ìlú Mumbai Jẹ́
Àwọn Atúmọ̀ Èdè ní Orílẹ̀-èdè India Ń Báṣẹ́ Lọ Láìka Ti Àjàkálẹ̀ Àrùn Tó Gbòde Kan Sí
Ìmìtìtì Ilẹ̀ Wáyé ní Erékùṣù Kan ní Indonéṣíà
Ìmìtìtì Ilẹ̀ àti Omíyalé Ṣọṣẹ́ ní Sulawesi, Indonéṣíà
Omíyalé Ṣẹlẹ̀ ní Indonesia
Ìjì Líle Trami: Ìjì Líle Tó Jà Lẹ́nu Àìpẹ́ Yìí ní Japan
Àwọn Ẹlẹ́rìí Jèhófà Ṣèrànwọ́ Fáwọn Tí Omíyalé Dà Láàmú ní Japan
Omíyalé Ba Nǹkan Jẹ́ ní Ìwọ̀ Oòrùn Ilẹ̀ Japan
Ìmìtìtì Ilẹ̀ Wáyé ní Hokkaido,Japan
Àkúnya Omi Ṣọṣẹ́ Lórílẹ̀-Èdè Japan
Ìjì Líle Tó Ń Jẹ́ Tapah Rọ́ Lu Apá Gúúsù Orílẹ̀-Èdè Japan
Ìjì Líle Jebi Jà ní Japan
A Mú Bíbélì Ìtumọ̀ Ayé Tuntun Tá A Tún Ṣe Jáde Lédè Japanese
Ìjì Líle Tí Wọ́n Pè Ní Typhoon Bualoi Ṣọṣẹ́ Lórílẹ̀-Èdè Japan
Ìjì Líle Tó Ń Jẹ́ Faxai Ṣọṣẹ́ ní Orílẹ̀-Èdè Japan
Wọ́n Ti Dá Teymur Akhmedov Sílẹ̀ Lẹ́wọ̀n Lórílẹ̀-èdè Kazakhstan ní April 4, 2018
Àwọn Ẹlẹ́rìí Jèhófà ní Kazakhstan Pe Àwọn Èèyàn Wá Ṣèbẹ̀wò Sáwọn Gbọ̀ngàn Ìjọba
Teymur Akhmedov Lo 441 Ọjọ́ Lẹ́wọ̀n​—A Fọ̀rọ̀ Wá Òun àti Mafiza Ìyàwó Rẹ̀ Lẹ́nu Wò
Ìtẹ̀síwájú Lórí Ọ̀ràn Ẹjọ́ Nílùú Osh, Lórílẹ̀-èdè Kyrgyzstan
Àwọn Ẹlẹ́rìí Jèhófà Ti Lómìnira Ẹ̀sìn ní Mòǹgólíà: Ìjọba Pa Dà Forúkọ Ẹ̀sìn Wọn Sílẹ̀ Lábẹ́ Òfin
Àkúnya Omi àti Ilẹ̀ Yíya Ba Orílẹ̀-èdè Nepal Jẹ́
Omíyalé Ṣọṣẹ́ Lórílẹ̀-Èdè Philippines
Àpéjọ Àgbáyé “Ìfẹ́ Kì í Yẹ̀ Láé!” Manila, Philippines—2019
Ìjì Líle Vongfong Jà Lórílè-èdè Philippines Lásìkò Tí Ìjì Sábà Máa Ń Jà
Òjò Alátẹ́gùn Rọ́ Lu Orílẹ̀-Èdè Philippines
Ìjì Líle Yutu Tún Ṣọṣẹ́, Ó Jà ní Philippines
Ìrántí Ikú Kristi ti Ọdún 2020
Àwa Ẹlẹ́rìí Jèhófà Mú Bíbélì Ìtumọ̀ Ayé Tuntun Jáde Lédè Mẹ́ta ní Philippines
Ìmìtìtì Ilẹ̀ Ṣọsẹ́ Ní Orílẹ̀-Èdè Philippines
Iná Ńlá Tó Sọ ní Philippines Jó Ọ̀pọ̀ Ilé
Ó Ṣeé Ṣe Kí Òkè Ayọnáyèéfín Tó Wà Lórílẹ̀-Èdè Philippines Bú Gbàù
Ìjì Líle Ba Apá Kan Orílẹ̀-èdè Philippines Jẹ́
Iná Sọ Àwọn Ilé Di Eérú ní Philippines
Ìjì Líle Jà ní Ìlà Oòrùn Orílẹ̀-Èdè Philippines, Ó Mú Kí Ilẹ̀ Ya, Ó sì Fa Omíyalé
Ìjì Méjì Ṣọṣẹ́ ní Philippines
Ìmìtìtì Ilẹ̀ Tó Pọ̀ Gan-an Wáyé ní Apá Gúúsù Orílẹ̀-Èdè Philippines
“Wọn Ò Jẹ̀bi”
Ilé Ẹjọ́ Gíga Jù Lọ Nílẹ̀ South Korea Gbọ́ Tẹnu Àwọn Èèyàn Lórí Ọ̀rọ̀ Àwọn Tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun
Wọ́n Ti Dá Gbogbo Ẹlẹ́rìí Jèhófà Tó Wà Lẹ́wọ̀n Torí Pé Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun Sílẹ̀ ní South Korea
Ilé Ẹjọ́ Ìjọba South Korea Ṣèpinnu Tá A Ti Ń Retí Tipẹ́​—Wọ́n Gbèjà Àwọn Tí Ẹ̀rí Ọkàn Ò Jẹ́ Kí Wọ́n Ṣiṣẹ́ Ológun
Ilé Ẹjọ́ Gíga Jù Lọ Nílẹ̀ South Korea Dá Ẹjọ́ Mánigbàgbé
Iná Ńlá Sọ Nínú Igbó Létí Ìlà Oòrùn South Korea
Ìdájọ́ Tó Ṣàrà Ọ̀tọ̀ ní Ilé Ẹjọ́ Tó Ń Rí Sí Ẹ̀tọ́ Ọmọnìyàn Nílẹ̀ Korea: Kò Bófin Mu Bí Kò Ṣe Sí Iṣẹ́ Míì Téèyàn Lè Fi Sìnlú
Wọ́n Dá Àwọn Arákùnrin Wa Sílẹ̀ Lẹ́wọ̀n ní Korea
Àwọn Ẹlẹ́rìí Jèhófà Pàtẹ Ìwé Tó Dá Lórí Bíbélì Níbi Ìdíje Òlíńpíìkì àti Ìdíje Fáwọn Aláàbọ̀ Ara ti Ọdún 2018
Àwọn Ẹlẹ́rìí Jèhófà Ṣe Àkànṣe Àpéjọ Fúngbà Àkọ́kọ́ ní Siri Láńkà
Wọ́n Mú Bíbélì Ìtumọ̀ Ayé Tuntun Tá A Tún ṣe Jáde Lédè Chinese
Ìmìtìti Ilẹ̀ Ṣọṣẹ́ ni Taiwan
Wọ́n Fi Arákùnrin Jovidon Bobojonov Sẹ́wọ̀n Ọdún Méjì Lórílẹ̀-èdè Tajikistan
Àwọn Aláṣẹ Ìlú Tajik Ju Arákùnrin Shamil Khakimov, Ẹni Ọdún Méjìdínláàádọ́rin (68) Sẹ́wọ̀n Ọdún Méje Àtààbọ̀ Lọ́nà Tí Kò Tọ́
A Mú Ìwé Mímọ́ Kristian Lédè Griki ní Ìtumọ̀ Ayé Titun Jáde Lédè Laotian
Ilé Ẹjọ́ Orílẹ̀-Èdè Turkmenistan Fi Arákùnrin Dovletov Sẹ́wọ̀n Ọdún Mẹ́ta Nítorí Ẹ̀rí Ọkàn Rẹ̀ Kò Jẹ́ Kó Ṣiṣẹ́ Ológun
Ọ̀pọ̀ Èèyàn Wá Sáwọn Ibi Tá A Ti Ṣe Ìrántí Ikú Kristi Káàkiri Orílẹ̀-Èdè Uzbekistan
Àwọn Ilé Ẹjọ́ Gíga ní Uzbekistan Dájọ́ Pé Àwọn Ẹlẹ́rìí Jèhófà Lẹ́tọ̀ọ́ Láti Ní Àwọn Ìwé Tó Dá Lórí Bíbélì
Àpéjọ Àgbáyé “Ìfẹ́ Kì Í Yẹ̀ Láé” ti Ọdún 2019 Tí A Ṣe Ní Melbourne, Lórílẹ̀-Èdè Ọsirélíà
Òjò Àrọ̀ọ̀rọ̀dá Mú Kí Àgbàrá Ya Bo Ìlú Queensland ní Ọsirélíà
Iná Jó Ọ̀pọ̀ Ibi ní Ọsirélíà
Ìjì Líle Harold Ba Ọ̀pọ̀ Nǹkan Jẹ́ Láwọn Erékùṣù Vanuatu àti Fíjì
A Túbọ̀ Ń Wàásù Níbi Térò Pọ̀ sí Lórilè-Èdè Israel Bí Ẹgḅẹẹgbẹ̀rún Èèyàn Ṣe Ń Ṣèbẹ̀wò Sílùú Tel Aviv
Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù Dá Orílẹ̀-èdè Armenia Lẹ́bi Ẹjọ́ Tí Wọ́n Dá Fáwọn Arákùnrin Méjìlélógún (22) Tí Ẹ̀rí Ọkàn Wọn Kò Jẹ́ Kí Wọ́n Ṣiṣẹ́ Ológun
Ilé Ẹjọ́ ní Azerbaijan Dá Ọ̀kan Lára Àwọn Arákùnrin Wa Lẹ́bi Torí Pé Ó Kọ̀ Láti Wọṣẹ́ Ológun
Àwọn Ẹlẹ́rìí Jèhófà Ti Forúkọ Ẹ̀sìn Wọn Sílẹ̀ Lábẹ́ Òfin Nílùú Baku, ní Azerbaijan
Àpéjọ Agbègbè Mánigbàgbé Wáyé Ní Azerbaijan
Ẹni Tí Ẹ̀rí Ọkàn Ò Jẹ́ Kó Ṣiṣẹ́ Ológun ní Azerbaijan Máa Pe Ẹjọ́ Kòtẹ́milọ́rùn sí Ilé Ẹjọ́ Gíga Jù Lọ
Àwọn Ẹjọ́ Tá A Jàre Nílé Ẹjọ́ Gíga Jù Lọ Dáàbò Bo Ẹ̀tọ́ Táwọn Ẹlẹ́rìí Jèhófà Ní Láti Ṣe Ẹ̀sìn Wọn ní Bọ̀géríà
Àwa Ẹlẹ́rìí Jèhófà Mú Bíbélì Ìtumọ̀ Ayé Tuntun Tá A Tún Ṣe Jáde Lédè Czech àti Slovak
Ìṣẹ̀lẹ̀ Mánigbàgbé Nínú Ìtàn Àwa Ẹlẹ́rìí Jèhófà: A Mú Ìwé Mímọ́ Kristian Lédè Griki Jáde Ní Èdè Icelandic
Àwọn Ẹlẹ́rìí Jèhófà Ṣí Ibi Tuntun Tí Wọ́n Kó Onírúurú Bíbélì Sí Lórílẹ̀-Èdè Denmark
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019—Copenhagen, Denmark
Àwọn Ẹlẹ́rìí Jèhófà Tu Àwọn Èèyàn Nínú lẹ́yìn Ìpànìyàn tó wáyé nílùú Turku, lórílẹ̀-èdè Finland
Àkànṣe Àpéjọ Àkọ́kọ́ Tó Wáyé Nílùú Tbilisi, ní Jọ́jíà
A Ṣe Ètò Ìpàtẹ Kan Nílùú Kassel, Lórílẹ̀-èdè Jámánì Láti Ṣayẹyẹ Àádọ́rin Ọdún Àpéjọ Mánigbàgbé Kan Tó Wáyé Níbẹ̀
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019​—Berlin, Jámánì
Kì Í Ṣẹni Táwọn Èèyàn Ò Mọ̀ Mọ́: Wọ́n Ṣèrántí Max Eckert ní Ibi Ìrántí Tó Wà ní Àgọ́ Ìṣẹ́niníṣẹ̀ẹ́ Ìlú Dachau
Ojúkò Àgọ́ Ìṣẹ́niníṣẹ̀ẹ́ Kan Ṣàfihàn Bí Wọ́n Ṣe Pọ́n Àwọn Ẹlẹ́rìí Jèhófà Lójú ní Jámánì
Ìlú Munich Ṣàfihàn Bí Ìjọba Násì Ṣe Pọ́n Àwọn Ẹlẹ́rìí Jèhófà Lójú
Ìtàn Mánigbàgbé: A fi Odindi Àádọ́ta Ọdún Jà fún Ẹ̀tọ́ Tá A Ní Láti Wàásù
Iná Sọ Nínú Igbó Nílẹ̀ Gíríìsì
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019—Athens ní Gíríìsì
Ọ̀pọ̀ Dókítà Nífẹ̀ẹ́ sí Títọ́jú Aláìsàn Láìlo Ẹ̀jẹ̀ Níbi Àpérò Pàtàkì Méjì Táwọn Onímọ̀ Ìṣègùn Ṣe Lórílẹ̀-Èdè Ítálì
Ilé Ẹjọ́ Kan Nílùú Sicily Túbọ̀ Fìdí Ẹ̀ Múlẹ̀ Pé Àwọn Ẹlẹ́rìí Jèhófà Lẹ́tọ̀ọ́ Láti Pinnu Irú Ìtọ́jú Tí Wọ́n Fẹ́ Nílé Ìwòsàn
Ìmìtìtì Ilẹ̀ Ṣẹlẹ̀ ní Erékùṣù Kan Lórílẹ̀-Èdè Ítálì
Ilé Ẹjọ́ Gíga Jù Lọ ní Ítálì Fọwọ́ Sí I Pé Àwọn Ẹlẹ́rìí Jèhófà Lẹ́tọ̀ọ́ Láti Yan Ìtọ́jú Ìṣègùn Tó Wù Wọ́n
Lórílẹ̀-Èdè Ítálì, Wọ́n Ṣí Aṣọ Lójú Àmì Tó Ń Ránni Létí Àwọn Ẹlẹ́rìí Jèhófà tí Ẹgbẹ́ Òṣèlú Násì àti Ìjọba Aláṣẹ Oníkùmọ̀ Ṣe Inúnibíni Sí
A Ti Ń Kọ́ Ẹ̀ka Ọ́fíìsì Tuntun Lórílẹ̀-Èdè Ítálì
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019—Utrecht, Netherlands
Wọ́n “Sọdá Wá sí Makedóníà” fún Àkànṣe Ìwàásù
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019​—Warsaw, Poland
Iná Tó Tíì Pààyàn Jù Lọ ní Portugal
Àpéjọ Àgbáyé “Ìfẹ́ Kì Í Yẹ̀ Láé”! Tá A Ṣe ní 2019—Lisbon ní Pọ́túgà
Wọ́n Dá Àwọn Arákùnrin Mẹ́fà Míì Lẹ́bi, Wọ́n Sì Jù Wọ́n Sẹ́wọ̀n ní Orílẹ̀-Èdè Rọ́ṣíà
Ilé Ẹjọ́ ní Rọ́ṣíà Dẹ́bi fún Dennis Christensen Láìṣẹ̀ Láìrò, Wọ́n sì Rán An Lẹ́wọ̀n Ọdún Mẹ́fà
Ìjọba Rọ́ṣíà Gbẹ́sẹ̀ Lé Dúkìá Àwa Ẹlẹ́rìí Jèhófà Tí Iye Rẹ̀ Ju Mílíọ̀nù Mẹ́tàdínlọ́gọ́ta (57) Owó Dọ́là Lọ
Ilé Ẹjọ́ Ilẹ̀ Rọ́ṣíà Dá Ẹ̀wọ̀n Ọdún Mẹ́fà fún Arákùnrin Klimov, Ìdájọ́ Tó Burú Jù Lọ Láti Ọdún 2017
Dennis Christensen Máa Sọ̀rọ̀ Ìkẹyìn Láti Gbèjà Ara Rẹ̀ Nílé Ẹjọ́ ní May 23
Ilé Ẹjọ́ Wọ́gi Lé Ìdájọ́ Tí Wọ́n Ṣe fún Arákùnrin Akopyan Tẹ́lẹ̀ ní Rọ́ṣíà
Ilé Ẹjọ́ Kan ní Rọ́ṣíà Rán Arákùnrin Alushkin Lọ sí Ẹ̀wọ̀n Ọdún Mẹ́fà
Ó Ti Tó Ọdún Mẹ́ta Báyìí Tí Wọ́n Ti Fi Arákùnrin Dennis Christensen Sẹ́wọ̀n Ní Rọ́ṣíà, Síbẹ̀ Ó Jẹ́ Olóòótọ́ Ó Sì Ń Láyọ̀
A Pe Ẹjọ́ Kòtẹ́milọ́rùn Kí Wọ́n Má Bàa Gbẹ́sẹ̀ Lé Ẹ̀ka Ọ́fíìsì Wa Àtijọ́ ní Rọ́ṣíà
Àwọn Aṣojú Kárí Ayé Ti Àwọn Ará Wa ní Rọ́ṣíà Lẹ́yìn Níbi Ìgbẹ́jọ́ Tó Wáyé ní Ilé Ẹjọ́ Gíga Jù Lọ
Látinú Ẹ̀wọ̀n Sínú Má Jáde Nílé
Ilé Ẹjọ́ Kòtẹ́milọ́rùn Fara Mọ́ Ọn Pé Kí Dennis Christensen Lọ Sẹ́wọ̀n
Rọ́ṣíà Dájú Sọ Àwọn Àgbàlàgbà Ẹlẹ́rìí Jèhófà, Títí Kan Àwọn Tó Ti Lé ní Àádọ́rin Ọdún
Ilé Ẹjọ́ Kòtẹ́milọ́rùn Fagi Lé Ìdájọ́ Tí Ilé Ẹjọ́ Kan Ṣe Lòdì sì Arákùnrin Alushkin Àtàwọn Márùn-ún Míì. Ìgbà Àkọ́kọ́ Rèé Tírú Ẹ̀ Máa Ṣẹlẹ̀ Ní Rọ́ṣíà
Wọ́n Máa Dá Ẹjọ́ Dennis Christensen ní February 6, 2019
Ilé Ẹjọ́ ní Rọ́ṣíà Dá Dennis Christensen Lẹ́bi, Wọ́n sì Rán An Lẹ́wọ̀n Ọdún Mẹ́fà
Ilé Ẹjọ́ Kan Lórílẹ̀-Èdè Rọ́ṣíà Dá Arákùnrin Dennis Christensen Sílẹ̀ Lẹ́wọ̀n
Ilé Ẹjọ́ Lórílẹ̀-Èdè Rọ́ṣíà Dá Arákùnrin Yevgeniy Aksenov Lẹ́bi Pẹ̀lú Ẹ̀wọ̀n Ọdún Méjì Ní Ìpamọ́
Ilé Ẹjọ́ Lórílẹ̀-Èdè Rọ́ṣíà Dá Arákùnrin Yevgeniy Aksenov Lẹ́bi Pẹ̀lú Ẹ̀wọ̀n Ọdún Méjì Ní Ìpamọ́
Wọ́n Dá Àwọn Ẹlẹ́rìí Jèhófà Lóró Nílùú Surgut, Lórílẹ̀-Èdè Rọ́ṣíà
Wọn Ò Gba Ẹjọ́ Kòtẹ́milọ́rùn Táwọn Ẹlẹ́rìí Pè Wọlé, Ó sì Mú Kí Àwọn Aláṣẹ Rọ́ṣíà Gbẹ́sẹ̀ Lé Ẹ̀ka Ọ́fíìsì Wa Àtijọ́
Àwùjọ Àwọn Onímọ̀ Ìjìnlẹ̀ Tó Wà Lábẹ́ Àjọ Ìṣọ̀kan Àgbáyé Sọ Pé Ìjọba Rọ́ṣíà Ti Tẹ Òfin Àwọn Orílẹ̀-Èdè Lójú, Bí Wọ́n Ṣe Fi Ẹlẹ́rìí Jèhófà Méjìdínlógún Sátìmọ́lé
Àwùjọ Àwọn Onímọ̀ Ìjìnlẹ̀ Tó Wà Lábẹ́ Àjọ Ìṣọ̀kan Àgbáyé Sọ Pé Ìjọba Rọ́ṣíà Ti Tẹ Òfin Àwọn Orílẹ̀-Èdè Lójú, Bí Wọ́n Ṣe Fi Ẹlẹ́rìí Jèhófà Méjìdínlógún Sátìmọ́lé
Wọ́n Dájọ́ Ẹ̀wọ̀n Ọdún Mẹ́fà Àtààbọ̀ fún Arákùnrin Gennady Shpakovskiy Lórílẹ̀-Èdè Rọ́ṣíà
Ilé Ẹjọ́ ní Rọ́ṣíà Dẹ́bi fún Arkadya Akopyan Tó Jẹ́ Ẹni Àádọ́rin Ọdún
Wọ́n Fẹ̀sùn Kan Arákùnrin Mikhail Popov àti Ìyàwó Rẹ̀, Yelena Ní Rọ́ṣíà—À Ń Retí Ohun Tí Ilé Ẹjọ́ Máa Sọ Ní February 13, 2020
Wọ́n Ti Dá Arákùnrin Vladimir Alushkin Sílẹ̀ Lẹ́wọ̀n
Arákùnrin Gennady Shpakovskiy Lè Lọ Sẹ́wọ̀n Ọdún Méjé Àtààbọ̀ Lórílẹ̀-èdè Rọ́ṣíà
Wọ́n Dá Arákùnrin Valeriy Moskalenko Sílẹ̀ Lẹ́wọ̀n
Ilé Ẹjọ́ Kòtẹ́milọ́rùn Pàṣẹ Pé Kí Wọn Jẹ́ Kí Arákùnrin Andrey Suvorkov Lómìnira Láti Jáde Kúrò Nílé
Wọ́n Dá Arákùnrin Andrzej Oniszczuk Sílẹ̀ Lẹ́wọ̀n Lẹ́yìn Tó Ti Lo Oṣù Mọ́kànlá ní Àhámọ́
Wọ́n Tún Dẹ́bi fún Ẹlẹ́rìí Jèhófà Míì ní Rọ́ṣíà
Gbajúgbajà Onímọ̀ Nípa Ẹ̀sìn Jẹ́rìí Gbe Àwọn Ẹlẹ́rìí Jèhófà ní Ìlú Saratov
Ilé-Ẹjọ́ Orílẹ̀-Èdè Rọ́ṣíà Dá Arákùnrin àti Arábìnrin Popov Lẹ́bi, Wọ́n Sì Ní Kí Wọ́n Sanwó Ìtanràn
Ọ̀rọ̀ Àsọkágbá Arákùnrin Valeriy Moskalenko
Ìgbìmọ̀ Àwọn Ọ̀jọ̀gbọ́n Ti Àjọ Ìṣọ̀kan Àgbáye Sọ Pé Kò Bófin Mu Bí Ìjọba Rọ́ṣíà Ṣe Fi Arákùnrin Mikhaylov Sẹ́wọ̀n
Ó Ti Fẹ́rẹ̀ẹ́ Tó Ọdún Kan Tí Arákùnrin Andrzej Oniszczuk Ti Wà Látìmọ́lé
Ìyàwó Àwọn Ẹlẹ́rìí Jèhófà Tó Wà Lẹ́wọ̀n ní Rọ́ṣíà Fi Lẹ́tà Ránṣẹ́ sí Agbani-nímọ̀ràn Putin
Ilé Ẹjọ́ ECHR Sáré Fèsì Ìwé Tá A Kọ Lórí Ẹjọ́ Arákùnrin Tí Wọ́n Fìyà Jẹ ní Rọ́ṣíà
ÌRÒYÌN LỌ́Ọ́LỌ́Ọ́—Wọ́n Ti Gbé Dennis Christensen Lọ Sí Ọgbà Ẹ̀wọ̀n Tó Wà Ní Àdádó, Síbẹ̀ Ó Ṣì Jẹ́ Olóòótọ́
December 21 Ni Ọjọ́ Tó Kẹ́yìn Tí Arákùnrin Arkadya Akopyan Máa Fara Hàn Nílé Ẹjọ́
Ìfọ̀rọ̀wánilẹ́nuwò: Àwọn Arábìnrin Márùn-ún Ròyìn Bí Àwọn Ọlọ́pàá Ṣe Já Wọlé Àwọn ní Ìlú Ufa, Lórílẹ̀-Èdè Rọ́ṣíà
Wọ́n Dá Arakùnrin Stupnikov Sílẹ̀ Látìmọ́lé
Ilé Ẹjọ́ Kan Ní Rọ́ṣíà Dájọ́ Pé Arákùnrin Aleksandr Solovyev Jẹ̀bi Ẹ̀sùn Tí Wọ́n Fi Kàn Án
Wọ́n Ṣì Ń Kó Ọ̀pọ̀ Àwọn Ará Wa, Wọ́n sì Ń Fi Wọ́n sí Àtìmọ́lé ní Rọ́ṣíà
Ẹjọ́ Kòtẹ́milọ́rùn Christensen Ò Ní Pẹ́ Parí
Wọ́n Parọ́ Mọ́ Àwọn Ẹlẹ́rìí Jèhófà ní Rọ́ṣíà Pé Wọ́n Ká Ohun Ìjà Mọ́ Wọn Lọ́wọ́ Tí Wọ́n Fi Ń Ṣiṣẹ́ Agbawèrèmẹ́sìn
Ilé Ẹjọ́ Orílẹ̀-Èdè Rọ́ṣíà Máa Dá Ẹjọ́ Arákùnrin Moskalenko Lọ́sẹ̀ Tó Ń Bọ̀
Àwọn Èèyàn Ń Ti Dennis Christensen Lẹ́yìn Kárí Ayé
Ilé Ẹjọ́ ní Rọ́síà Tú Àwọn Arákùnrin Méjì Tó Kù Látìmọ́lé Sílẹ̀ ní Ìlú Surgut
Ilé Ẹjọ́ Orílẹ̀-Èdè Rọ́ṣíà Ní Kí Arákùnrin Aleksey Metsger San Owó Ìtanràn Ẹgbẹ̀rún Lọ́nà Ọgọ́rùn-ún Mẹ́ta àti Ààbọ̀ Ruble (350,000 Rubles), Kò sì Gbà Pẹ̀lú Agbẹjọ́rò Ìjọba Pé Kí Wọ́n Fi Sẹ́wọ̀n Ọdún Mẹ́ta
Wọ́n Fẹ̀sùn Ìwà Ọ̀daràn Kan Arákùnrin Yevgeniy Aksenov Torí Pé Ó Sọ̀rọ̀ Nípa Bíbélì
A Máa Gbé Ẹjọ́ Dennis Christensen Lọ sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù
Tọkọtaya Ẹlẹ́rìí Tí Wọ́n Kọ́kọ́ Jù Sẹ́wọ̀n ní Rọ́ṣíà
Ilé Ẹjọ́ Tú Ọ̀kan Lára Àwọn Ẹlẹ́rìí Jèhófà Mẹ́ta Tó Wà Látìmọ́lé Sílẹ̀ Nílùú Surgut, Lórílẹ̀-èdè Rọ́ṣíà
Ilé Àwọn Ará Tó Ju Ẹgbẹ̀ta (600) Ni Àwọn Ọlọ́pàá Ilẹ̀ Rọ́ṣíà Ti Fipá Ya Wọ̀
Àpéjọ Àgbègbè Àkọ́kọ́ Tá A Ṣe Ní Èdè Rómánì (Ìlà-Oòrùn Slovakia)
Ìṣẹ̀lẹ̀ Mánigbàgbé: Àwọn Ẹlẹ́rìí Jèhófà Mú Bíbélì Mímọ́ ti Ìtumọ̀ Ayé Tuntun Tá A Tún Ṣe Jáde Lédè Sípáníìṣì
Àpéjọ Àgbáyé “Ìfẹ́ Kì Í Yẹ̀ Láé”! ti Ọdún 2019 Tí A Ṣe Ní Madrid Lórílẹ̀-èdè Spain
Àkúnya Omi Ṣọṣẹ́ ní Apá Ìlà Oòrùn Sípéènì
Ìjọba Orílẹ̀-Èdè Sweden Sọ Pé Ẹ̀sìn Tó Ń Ran Aráàlú Lọ́wọ́ Làwọn Ẹlẹ́rìí Jèhófà
Wọ́n Fòfin De Àwọn Ẹlẹ́rìí Jèhófà ní “Donetsk People’s Republic”
Ìṣọ̀kan àti Aájò Àlejò Wà Láàárín Àwọn Ẹlẹ́rìí Jèhófà Nígbà Àkànṣe Àpéjọ ní Ukraine
Àwa Ẹlẹ́rìí Jèhófà Lórílẹ̀-Èdè Ukraine Ṣàfihàn Bíbélì
Iṣẹ́ Ìkọ́lé Ẹ̀ka Ọ́fíìsì Ti Ilẹ̀ Gẹ̀ẹ́sì Ti Fẹ́rẹ̀ẹ́ Parí
Ní May 25 àti 26, 2019, a ṣé àpéjọ àyíká “Jẹ́ Alágbára!” ní èdè Lingala àti Tshiluba ní ibùdó àwọn tó ń wà ibi ìsádi to wà nílùú Lóvua.
Ibùdó yìí fi kìlómítà ẹgbẹ̀rún kan àti méjìlélógún (1,022) jìn sí Luanda, tó jẹ́ olú ìlú Àǹgólà.
Nígbà tá a ṣe àpéjọ yẹn, akéde ọgọ́rùn-ún kan àti mẹ́tàdínlọ́gọ́rin (177) tó fi mọ́ àwọn ìdílé wọn ló wà ní ibùdó Lóvua.
Síbẹ̀, ọgọ́rùn-ún mẹ́ta àti ọgọ́rin (380) èèyàn ló gbádùn àpéjọ tá a ṣe ní èdè Lingala, àwọn mẹ́ta sì ṣe ìrìbọmi, nígbà tó jẹ́ pé ọgọ́rùn-ún mẹ́fà àti ọgbọ̀n (630) èèyàn ló gbádùn ìtòlẹ́sẹẹsẹ tá a ṣe ní èdè Tshiluba, àwọn mẹ́fà sì ṣe ìrìbọmi.
Ọ̀pọ̀ àwọn ará wa tó sá wá sí Lóvua ṣe bẹ́ẹ̀ torí ìwà ipá tí ò mú kí ìlú fara rọ ní orílẹ̀-èdè Kóńgò.
Àwọn ará wa tó wà ní Lóvua ò lè lọ́ sí àwọn ìlú míì láti ṣe ìpàdé, torí wọ́n fòfin de àwọn tó wà ní ibùdó láti rìnrìn àjò.
Torí náà, ẹ̀ka ọ́fíìsì ṣètò pé kí wọ́n ṣe àpéjọ yẹn nínú ibùdó náà, wọ́n sì tún kọ́ Gbọ̀ngàn Ìjọba méjì tó ṣe é lò fúngbà díẹ̀.
Ìjọ mẹ́rin ló ń lo Gbọ̀ngàn Ìjọba méjèèjì yìí, mẹ́ta ní èdè Tshiluba àti ọ̀kan ní èdè Lingala
Ní May 24, 2019, alábòójútó àyíká àti aṣojú láti ẹ̀ka ọ́fíìsì rìnrìn àjò lọ sí ibùdó Lóvua kí wọ́n lè rí i pé pèpéle àti ẹ̀rọ tá a fi ń gbóhùn sáfẹ́fẹ́ wà létòlétò.
Láìka àwọn ìpèníjà tí àwọn ara wa tó wà ni ibùdó àwọn tó ń wà ibi ìsádi ń kojú sí, síbẹ̀ wọ́n fi àwọn nǹkan bíi tapólì, òpó, okùn, ìṣó àtàwọn ohun èlò míì tí wọ́n nílò ṣètìlẹ́yìn.
Lẹ́yìn ìtòlẹ́sẹẹsẹ náà, arákùnrin Honoré Lontongo, tó jẹ́ ìránṣẹ́ iṣẹ́ òjíṣẹ́ nínú ọ̀kan lára àwọn ìjọ tó wà ní Tshiluba nínú ibùdó àwọn tó ń wà ibi ìsádi náà, sọ pé:
“Bí a ṣe rí àwọn àpéjọ tá a ṣe nínú ibùdó àwọn tó ń wà ibi ìsádi yìí, láìka àwọn ipò tí kò rọrùn rárá tá a wà sí, jẹ́ ká rí i pé Jèhófà nífẹ̀ẹ́ wa, kì í ṣe àwùjọ wa lódindi nìkan ló nífẹ̀ẹ́, àmọ́, ó tún nífẹ̀ẹ́ wa lẹ́nì kọ̀ọ̀kan pẹ̀lú.”
Inú mi dùn gan-an!
Àádọ́ta (50) ni àwọn tó ń fi gbogbo àkókò wọn ṣiṣẹ́ ní Bẹ́tẹ́lì tó wà nílùú Douala, lórílẹ̀-èdè Kamẹrúùnù.
Láìpẹ́, wọ́n máa ní ẹ̀ka ọ́fíìsì tuntun, torí pé a máa tó kọ́ ẹ̀ka ọ́fíìsì tuntun sí àdúgbò Logbessou, èyí tó máa rọ́pò àwọn ọ́fíìsì tí wọ́n ń lò lọ́wọ́lọ́wọ́ báyìí ní àdúgbò Bonabéri.
Ti pé a fẹ́ kọ́ ẹ̀ka ọ́fíìsì tuntun fi hàn pé ìlọsíwájú ń bá ọ̀rọ̀ ìjọsìn Ọlọ́run lórílẹ̀-èdè Kamẹrúùnù. Lọ́dún 2017, ó lé ní ẹgbẹ̀rún lọ́nà ọgọ́rùn-ún (100,000) èèyàn tó wá síbi Ìrántí Ikú Kristi, iye yẹn sì ju ìlọ́po méjì àwọn akéde lọ.
Àwọn ará wa ń ri ohun tí kò ní jẹ́ kí mànàmáná ṣọṣẹ́.
Ẹ̀gbẹ́ Gbọ̀ngàn Àpéjọ kan ni ibi tá a ń kọ́ ẹ̀ka ọ́fíìsì náà sí wà.
Àwọn òṣìṣẹ́ ti bẹ̀rẹ̀ sí í ṣètò ìpìlẹ̀ ilé náà.
Tá a bá ti kọ́ ilé náà tán, àwọn ilé gbígbé tó wà níbẹ̀ máa rí bíi tàwọn ilé tó wọ́pọ̀ ládùúgbò náà, àwọn ọ́fíìsì sì máa wà lọ́tọ̀ bó ṣe wà nínú fọ́tò tó wà lókè yìí.
Ètò tá a ṣe lọ́wọ́lọ́wọ́ báyìí ni pé, títí ìparí ọdún 2019, ìdílé Bẹ́tẹ́lì máa lè kó lọ síbẹ̀.
Díẹ̀ lára àwọn ará lọ́kùnrin lóbìnrin tó lé ní ẹgbẹ̀rún méjì àti ọgọ́rùn-ún mẹ́jọ (2,800) tó wá síbi àkànṣe ìpàdé tí wọ́n ti kọ́ bí wọ́n ṣe lè ṣèrànwọ́ lẹ́nu iṣẹ́ ìkọ́lé náà.
Gilles Mba, tó jẹ́ ara ìdílé Bẹ́tẹ́lì ní Kamẹrúùnù, tó ń bá Ẹ̀ka Tó Ń Gbéròyìn Jáde ṣiṣẹ́, sọ pé, “Ó wú wa lórí láti rí ẹgbẹẹgbẹ̀rún àwọn ará wa lọ́kùnrin lóbìnrin tí wọ́n ti yọ̀ǹda ara wọn láti ṣèrànwọ́ lẹ́nu iṣẹ́ ìkọ́lé náà, táwọn náà ní irú ẹ̀mí tí Aísáyà ní.” (Aísáyà 6:8)
Ó fi kún un pé, “Bí iṣẹ́ ṣe ń lọ ní pẹrẹu yìí jẹ́ kóríyá fún gbogbo àwa tá à ń ṣiṣẹ́ ní ẹ̀ka ọ́fíìsì láti tẹra mọ́ṣẹ́.
Ara wa ti wà lọ́nà láti bẹ̀rẹ̀ sí í lo àwọn ọ́fíìsì tuntun tá à ń kọ́ yìí fún ète tá a fi ń kọ́ ọ, ìyẹn láti bọlá fún orúkọ Jèhófà.”
Lọ́dún tó kọjá, iṣẹ́ bẹ̀rẹ̀ lórí ẹ̀ka ọ́fíìsì tuntun lórílẹ̀-èdè Kamẹrúùnù.
Bó ṣe wà nínú àwòrán tó wà lókè yìí, iṣẹ́ ti ń lọ lórí àwọn ilé gbígbé mẹ́rẹ̀ẹ̀rin àtàwọn ọ́fíìsì.
A retí pé ọgọ́ta (60) èèyàn láá máa gbé ní ẹ̀ka ọ́fíìsì tuntun yìí, ó sì máa ní àyè tó gba àwọn mọ́kànléláàádọ́rin (71) láti ṣiṣẹ́.
Ètò tó wà nílẹ̀ fi hàn pé iṣẹ́ máa parí lórí àwọn ilé náà títí ìparí oṣù December 2019.
Àwọn fọ́tò tó tẹ̀ lé e yìí máa jẹ́ kẹ́ ẹ rí ibi tí iṣẹ́ náà dé. Àwòrán bí ẹ̀ka ọ́fíìsì náà ṣe máa rí tíṣẹ́ bá parí.
Àwọn Ẹlẹ́rìí Jèhófà mú Ìwé Mímọ́ Kristẹni Lédè Gíríìkì ní Ìtumọ̀ Ayé Tuntun jáde lédè Bassa ní àpéjọ agbègbè tó wáyé nílùú Douala, lórílẹ̀-èdè Kamẹrúùnù ní August 2, 2019.
Ó gbà tó oṣù méjìdínlógún (18) kí iṣẹ́ tó parí lórí iṣẹ́ ìtumọ̀ Ìwé Mímọ́ yìí.
Ìgbà àkọ́kọ́ sì nìyí tí àwọn Ẹlẹ́rìí Jèhófà máa tú Bíbélì sí èdè tí àwọn èèyàn Kamẹrúùnù ń sọ.
Arákùnrin Peter Canning, tó jẹ́ ọ̀kan lára Ìgbìmọ̀ Ẹ̀ka ọ́fíìsì Kamẹrúùnù ló mú Bíbélì yìí jáde ní ọjọ́ àkọ́kọ́ àpéjọ agbègbè tó wáyé ní Gbọ̀ngàn Àpéjọ tó wà ní Logbessou. Ẹgbẹ̀rún méjì ó lé mẹ́ẹ̀ẹ́dógún (2,015) èèyàn ló wà níbẹ̀.
Ṣáájú ká tó mú Ìwé Mímọ́ Kristẹni Lédè Gíríìkì yìí jáde, Bíbélì tí wọ́nwó, tó sì ṣòro lóye ní àwọn arákùnrin àti arábìnrin wa tó ń sọ èdè Bassa ń lò.
Ọ̀kan lára àwọn atúmọ̀ èdè tó ṣiṣẹ́ lórí ìtumọ̀ Bíbélì yìí sọ pé: “Ìtumọ̀ Bíbélì tí a ṣẹ̀ṣẹ̀ mú jáde yìí máa ran àwọn akéde lọ́wọ́ láti lóye Bíbélì dáadáa.
Ó tún máa fi kún ìfẹ́ tí wọn ní fún Jèhófà àti ètò rẹ̀.”
Àwọn tó fẹ́rẹ̀ẹ́ tó ẹgbẹ̀rún lọ́nà ọgọ́rùn-ún mẹ́ta (300,000) ló ń sọ èdè Bassa ní Kamẹrúùnù.
Ẹgbẹ̀rún kan, ọgọ́rùn-ún mẹ́sàn-án àti mẹ́sàn-án (1,909) akéde tó ń sọ èdè Bassa ló wà ní Kamẹrúùnù.
Láti December 2017, ìjà abẹ́lé tó ń wáyé láàárín àwọn Hema àti Lendu lágbègbè Ituri ní Orílẹ̀-èdè Olómìnira ti Kóńgò ti yọrí sí ikú ọ̀pọ̀ èèyàn, ẹgbẹẹgbẹ̀rún èèyàn ni ò sì nílé lórí mọ́.
Ṣe ni ìjà yìí ń le sí i, ọ̀pọ̀ àwọn ará wa lọ́kùnrin lóbìnrin sì wà lára àwọn tó ń fara gbá àbájáde rẹ̀.
Ẹgbẹẹgbẹ̀rún àwọn tí ogun lé wá sí Kóńgò, tó fi mọ́ àwọn akéde igba ó dín mẹ́jọ (192) tó ń gbé ní ibùdó méjì nítòsí ààlà Kóńgò, ti sá lọ sí Ùgáńdà láti forí ara wọn pa mọ́.
Nígbà tó fi máa di June 2018, ẹgbẹ̀rún kan ó lé méjìdínlọ́gọ́rùn-ún (1,098) Ẹlẹ́rìí Jèhófà ló ti sá kúrò níbi táwọn èèyàn ti ń jà lọ sí Bunia, tó jẹ́ olú-ìlú Ituri.
Ó dùn wá pé tọkọtaya kan àtàwọn ọmọ kékeré mẹ́ta táwọn òbí wọn ti ṣèrìbọmi ṣaláìsí, torí pé wọ́n ṣàìsàn.
Àmọ́ àwọn tó ń para wọn nípakúpa náà ò rí ìkankan nínú àwọn ará wa lọ́kùnrin àti lóbìnrin pa.
Àwọn ará lọ́kùnrin lóbìnrin tó sá kúrò láwọn agbègbè lóríṣiríṣi nílùú Ituri rèé nínú àyíká Gbọ̀ngàn Àpéjọ ní Bunia.
Àwọn jàǹdùkú ti fọ́ ilé ọ̀pọ̀ àwọn ará tó sá lọ, ṣe ni wọ́n tiẹ̀ jó àwọn ilé kan kanlẹ̀.
Bákan náà, wọ́n ba ọ̀pọ̀ irè oko àwọn ará náà jẹ́, bẹ́ẹ̀ torí kí wọ́n lè fi gbọ́ bùkátà ni wọ́n ṣe gbìn wọ́n.
Àtìgbà tí ìjà náà ti bẹ̀rẹ̀ làwọn akéde tí kò sí níbi tí wọ́n ti ń jà ti ń ṣèrànwọ́ fáwọn ará wọn tọ́rọ̀ yìí kàn.
Àwọn kan gbé ọkọ̀ wọn sílẹ̀ kí wọ́n lè fi kó àwọn ará lọ síbi tí kò séwu (wo àwòrán ìbẹ̀rẹ̀).
Yàtọ̀ síyẹn, àwọn ìdílé Ẹlẹ́rìí Jèhófà tíye wọn jẹ́ igba ó lé márùn-ún (205) láti ìlú Bunia fi owó àti oúnjẹ ránṣẹ́, kódà wọ́n gba àwọn ará wọn sílé, bó tiẹ̀ jẹ́ pé àwọn fúnra wọn ò fi bẹ́ẹ̀ ní lọ́wọ́.
Lóòótọ́, ibùdó méjì tó tóbi déwọ̀n àyè kan wà nílùú Bunia táwọn tí ogun lé wá lè dé sí, àmọ́ gbogbo àwọn akéde tó sá kúrò ní Kóńgò làwọn ará wọn tó jẹ́ Ẹlẹ́rìí Jèhófà ní Bunia ti gbà sílé.
Ìgbìmọ̀ Ẹ̀ka orílẹ̀-èdè Kóńgò ṣètò ìgbìmọ̀ kan tó ń ṣètò ìrànwọ́ nígbà àjálù, ìgbìmọ̀ yìí sì ti pèsè àwọn ohun kòṣeémáàní fáwọn ará wa.
Aṣojú kan láti ẹ̀ka ọ́fíìsì tún bẹ àwọn ará tọ́rọ̀ kàn wò, ó sì fi ọ̀rọ̀ Ọlọ́run gbé wọn ró.
Bó tiẹ̀ jẹ́ pé àwọn ará lọ́kùnrin lóbìnrin tó sá lọ sí Bunia àtàwọn ibòmíì ò nílé tara wọn, síbẹ̀ wọ́n ń kóra jọ láti jọ́sìn pẹ̀lú àwọn ìjọ tó wà lágbègbè náà, wọ́n sì ń fìtara wàásù ìhìn rere fáwọn èèyàn.
Láti February sí April 2018, ó lé ní igba àti àádọ́rin (270) èèyàn táwọn ará bẹ̀rẹ̀ sí í kọ́ lẹ́kọ̀ọ́ Bíbélì níbi táwọn tí ogun lé kúrò nílùú ń gbé.
Bó tiẹ̀ jẹ́ pé nǹkan ò fara rọ lórílẹ̀-èdè Congo, tí ìjà sì ń ṣẹlẹ̀, àrùn Ebola bẹ̀rẹ̀ sí í jà níbẹ̀ láti oṣù August 2018.
Lágbègbè North Kivu àti Ituri, ó lé ní ẹgbẹ̀rún kan (1,088) èèyàn tó ti kó àrùn yìí, àwọn tó sì ti pa jẹ́ ọgọ́rùn-ún mẹ́fà ó lé márùndíláàádọ́rin (665).
Ó dùn wá pé àrùn yìí jà dé ọ̀dọ̀ àwọn ará wa.
Ẹ̀ka ọ́físì wa ní Congo (Kinshasa) sọ pé, àrùn yìí pa ẹni mẹ́wàá tó ti dàgbà àti ọmọdé méjì láàárín àwọn ará.
Àrùn náà ran arákùnrin kan, àmọ́ ara rẹ̀ ti kọ́fẹ pa dà.
Ká lè kọ́ àwọn ará ní bí wọ́n ṣe lè dènà àrùn yìí, ẹ̀ka ọ́fíìsì wa ní Congo (Kinshasa) gba àyè lọ́dọ̀ Ìgbìmọ̀ Olùṣekòkáárí láti ṣe fídíò kan pẹ̀lú àsọyé kan.
Fídíò náà kọ́ni láwọn àbá tó wúlò, irú bíi pé kí wọ́n láwọn ibi téèyàn ti lè fọwọ́ káàkiri, ìyẹn la sì ṣe ní gbogbo ìjọ.
Àwọn àbá tó wúlò yìí ti jẹ́ ká lè dín bí ààrùn náà ṣe ń gbilẹ̀ kù.
Ohun tá a ṣe yìí mú kí àwọn òṣìṣẹ́ ètò ìlera méjì kọ̀wé ìmọrírì sí ẹ̀ka ófíìsì wa torí àpẹẹrẹ tó dáa àti ìfọwọ́sowọ́pọ̀ tí wọ́n rí láàárín àwọn Ẹlẹ́rìí Jèhófà lásìkò tí àrùn Ebola fi ń jà.
Ìgbà kan wà tí àwọn ará wa kan ò lè jáde nílé fún ọ̀pọ̀ ọ̀sẹ̀ láwọn ìlú kan.
Kódà, torí kí àrùn yìí má bàa túbọ̀ ràn lásìkò náà, ẹ̀ka ọ́fíìsì ní kí àyíká méjìlá sún àpéjọ àgbègbè wọn síwájú.
Ẹ̀ka ọ́fíìsì wá ṣètò pé kí àwọn ará tó wà láwọn ìjọ tọ́rọ̀ náà kàn wo fídíò àpéjọ àgbègbè tá a ti gbà sílẹ̀ ní Gbọ̀ngàn Ìjọba wọn, kí wọ́n má bàa pàdánù oúnjẹ tẹ̀mí.
Orílẹ̀-èdè Eritrea jẹ́ ọ̀kan lára àwọn ibi tí wọ́n ti ń ṣe inúnibíni tó gbóná janjan sí àwọn Ẹlẹ́rìí Jèhófà láwọn ọdún àìpẹ́ yìí.
Ní September 17, 2019, àwọn arákùnrin mẹ́tẹ̀ẹ̀ta wọ̀nyí, Paulos Eyasu, Isaac Mogos, àti Negede Teklemariam ti wà lẹ́wọ̀n fún ọdún mẹ́ẹ̀ẹ́dọ́gbọ̀n.
Láfikún sí i, àwọn arákùnrin wa mọ́kàndínlógójì (39) àtàwọn arábìnrin mẹ́wàá míì ní wọn ti jù sẹ́wọ̀n.
Gbogbo àwọn arákùnrin àtàwọn arábìnrin wa tí wọ́n wà lẹ́wọ̀n báyìí ni ìjọba ilẹ̀ náà kò gbọ́rọ̀ wọn lọ ilé ẹjọ́, bẹ́ẹ̀ sì ni ilé ẹjọ́ kankan ò dá wọn lẹ́bi.
Wọn ò mọ ìgbà tí wọ́n máa dá wọn sílẹ̀.
Àwọn arákùnrin mẹ́rin ló ti kù sínú ọgbà ẹ̀wọ̀n, nígbà tí àwọn mẹ́tà míì kú lẹ́yìn tí wọ́n dá wọn sílẹ̀, torí ìyà tí wọ́n fi jẹ wọ́n nígbà tí wọ́n wà lẹ́wọ̀n.
Inúnibíni ní Eritrea bẹ̀rẹ̀ sí gbóná sì i ní October 25, 1994 tó jẹ́ nǹkan bí ọdún kan ààbọ̀ lẹ́yìn tí orílẹ̀ èdè Eritrea gbòmìnira lọwọ́ orílẹ̀ èdè Ethiopia.
Ààrẹ orílẹ̀ èdè tuntun níbẹ̀ sọ pé gbogbo àwọn ọmọ ìbílẹ̀ orílẹ̀ èdè Eritrea tí wọ́n jẹ́ Ẹlẹ́rìí Jèhófà, ní wọn kìí ṣe ọmọ ìbílẹ̀ orílẹ̀ èdè náà mọ́, kìkì ní torí pé, wọ́n dúró láìyẹsẹ̀ lórí ìpinnu wọn gẹ́gẹ́ bí Kristẹni láti má ṣe dá sí tọ̀tún tòsì.
Ààrẹ náà tún fi àwọn ẹ̀tọ́ tí wọ́n ní dù wọ́n.
Lára àwọn ẹ̀tọ́ tí wọ́n tún fi dù wọ́n ni pé àwọn Ẹlẹ́rìí Jèhófà kò lè lọ sílé ìwé, wọn ò lè dá okòwò tiwọn sílẹ̀ tàbí rìnrìn àjò kúrò lórílẹ̀ èdè náà.
Láwọn ọdún àìpẹ́ yìí, àwọn ẹgbẹ́ ajàfẹ́tọ̀ọ́ ọmọnìyàn tó lórúkọ láwùjọ ti sọ léraléra pé ó ń ká àwọn lára bí ìjọba orílẹ̀ èdè Eritrea ṣe fọwọ́ rọ́ ìlànà nípa ẹ̀tọ́ ọmọnìyàn lágbàáyé sẹ́yìn tí wọ́n sì ń fojú àwọn Ẹlẹ́rìí gbolẹ̀.
Ìjọba orílẹ̀-èdè Eritrea ti kọ̀ jálẹ̀ láti tẹ̀ lé ohun tí àwọn àjọ yìí sọ..
Wo: “ÀKÀNṢE ÌRÒYÌN: Wọ́n Ń Ṣenúnibíni Sáwọn Ẹlẹ́rìí Jèhófà Lórílẹ̀-Èdè Eritrea”
Àá máa bá a lọ láti máa sọ fún àwọn aláṣẹ ìjọba àtàwọn míì tó wà nípò àṣẹ nípa bí nǹkan ṣe rí ní Eritrea.
Ní Sunday, March 10, ọkọ̀ òfúrufú 302 ti Ethiopian Airlines gbéra ní Addis Ababa tó jẹ́ olú ìlú orílẹ̀-èdè Etiópíà, àmọ́ kò pẹ́ lẹ́yìn tó gbéra tó fi ko jàǹbá.
Gbogbo àwọn mẹ́tàdínlọ́gọ́jọ (157) tó wà nínú ẹ̀ ló sì kú.
Ó dùn wá pé arábìnrin wa kan tó ń jẹ́ Rosemary Mumbi wà lára àwọn tó kú nínú jàǹbá ọkọ̀ náà. Ìròyìn ikú arábìnrin yìí dùn wá gan-an.
Ẹni ọdún mẹ́rìndínláàádọ́rin (66) ni Arábìnrin Mumbi, ó sì máa ń lo èyí tó pọ̀ jù lára àkókò rẹ̀ lẹ́nu iṣẹ́ ìwàásù, ìjọ Roma Manzoni Inglese ló wà ní ìlú Rome, lórílẹ̀-èdè Ítálì.
Láti lè dé àwọn ìpínlẹ̀ tí a kì í sábà ṣe lórílẹ̀-èdè Gabon, ẹ̀ka ilé iṣẹ́ wa lórílẹ̀-èdè Cameroon ṣètò ìwàásù àkànṣe láti June 1 sí August 31, 2019.
Àfojúsùn náà jẹ́ láti wàásù dé ọ̀dọ́ àwọn tó ń gbé làwọn ìlú ńlá mẹ́wàá tí èrò pọ̀ sí jùlọ, ìyẹn Franceville, Koulamoutou, Lambaréné, Libreville, Makokou, Moanda, Mouila, Oyem, Port-Gentil, àti Tchibanga.
Láti onírúurú orílẹ̀-èdè làti kọ́wọ́ ti iṣẹ́ ìwàásù yìí, torí pé ọgọ́rùn-ún mẹ́rin (400) àwọn olùyọ̀ǹda-ara-ẹni ló wá láti Belgium, Kánádà, France, àti orílẹ̀-èdè Amẹ́ríkà.
Èèyàn tó lé ní mílíọ̀nù méjì ló ń gbé lórílẹ̀-èdè Gabon.
Àwọn tó tó ìdá mẹ́jọ nínú mẹ́wàá ló ń sọ èdè Faransé tó jẹ́ èdè àjùmọ̀lò, tí ìdá mẹ́ta nínú mẹ́wàá sì lè sọ èdè Fang tó jẹ́ èdè ìbílẹ̀ wọn.
Torí náà, èdè méjèjì la lò láti wàásù.
Ẹnìkan tó ń sọ èdè Fang, tó nífẹ̀ẹ́ Bíbélì, tó sì ń gbé lágbègbè Bissegue nílùú Libreville sọ pé: “Ìgbà àkọ́kọ́ nìyí tí màá gbọ́ ọ̀rọ̀ Ọlọ́run lédè mi!”
Arábìnrin kan tó kópa nínú ìwàásù náà sọ pé: “Iṣẹ́ ìwàásù yìí jẹ́ àpẹẹrẹ ìfẹ́ àti ìṣọ̀kan tó wà nínú ètò Jèhófà.
Ní January 15, 2019, ó kéré tán, èèyàn mọ́kànlélógún (21) ló kú nígbà táwọn adigunjalè wá sí hòtẹ́ẹ̀lì àti ọ́fíìsì kan ní ìlú Nairobi, lórílẹ̀-èdè Kenya.
Ẹ̀ka ọ́fíìsì wa ní Kenya ròyìn pé kò sí ìkankan nínú àwọn akéde tó kú tàbí tó fara pa nígbà ìṣẹ̀lẹ̀ yìí. Ibi tí ìṣẹ̀lẹ̀ yìí ti wáyé tó ìrìn kìlómítà méje (máìlì mẹ́rin) sí ẹ̀ka ọ́fíìsì wa.
Ó ju mẹ́wàá lára àwọn ará wa tó ń ṣiṣẹ́ nínú ọgbà Dusit, táwọn adigunjalè náà ti ṣọṣẹ́.
Lásìkò táwọn adigunjalè náà wá, méje lára àwọn ará náà ò sí níbi iṣẹ́; àwọn èèyàn tó kù sì jáde níbẹ̀ ní àlàáfíà.
Arákùnrin kan àti arábìnrin kan tó fara pa mọ́ fún wákàtí méjìlá wà lára àwọn tí wọ́n kó jáde níbẹ̀ ní àlàáfíà.
Ní August 30 2019, àwa Ẹlẹ́rìí Jèhófà mú Bíbélì Mímọ́ ti Ìtumọ̀ Ayé Tuntun jáde lédè Luo ní àpéjọ agbègbè tó wáyé nílùú Kisumu, lórílẹ̀-èdè Kẹ́ńyà.
Arákùnrin Remy Pringle, tó jẹ́ ọ̀kan lára Ìgbìmọ̀ Ẹ̀ka lórílẹ̀-èdè Kẹ́ńyà ló mú Bíbélì yìí jáde lọ́jọ́ àkọ́kọ́ àpéjọ náà.
Àwọn tó wá sí àpéjọ náà, pa pọ̀ pẹ̀lú àwọn tó wà níbi àpéjọ àgbègbè méjì míì tí àtagbà ètò náà dé, jẹ́ ẹgbẹ̀rún méjì, ọgọ́rùn-ún mẹ́rin àti mọ́kànlélọ́gọ́rin (2,481).
Nǹkan bí ọdún mẹ́ta ni wọ́n fi ṣiṣẹ́ lórí ìtúmọ̀ Bíbélì yìí kó tó parí.
Ọ̀kan lára àwọn atúmọ̀ èdè tó ṣiṣẹ́ náà sọ pé: “Ó máa nípa tó pọ̀ lórí àwọn arákùnrin àti arábìnrin tí wọn ti ń fojú sọ́nà fún Bíbélì Ìtumọ̀ Ayé Tuntun lódindi lédè Luo.
Ọ̀pọ̀ ìdílé tá a jọ wà nínú ìjọ ni kò le ra odindi Bíbélì fún gbogbo àwọn tó wà nínú ìdílé wọn. Torí náà, ìbùkún lèyí jẹ́ fún wọn láti ní ẹ̀dà kọ̀ọ̀kan.
Ìyẹn nìkan kọ́, èdè òde òní tá a fi túmọ̀ Bíbélì yìí á mú kó rọrùn láti lóye, bákan náà, á mú kí ìgbàgbọ́ wa túbọ̀ lágbára bá a ṣe ń lò ó fún ìdákẹ́kọ̀ọ́ àti ìjọsìn ìdílé.”
A ti túmọ̀ Bíbélì Ìtumọ̀ Ayé Tuntun lódindi tàbí ní apá kan sí èdè mẹ́rìnlélọ́gọ́sàn-án (184), mẹ́ẹ̀ẹ́dọ́gbọ̀n (25) nínú wọn jẹ́ àtúnṣe lódindi, tá a gbé ka ẹ̀dà Gẹ̀ẹ́sì tá a tún ṣe lọ́dún 2013.
Akéde tó tó nǹkan bí ẹgbẹ̀rún kan àti ọgọ́rùn-ún mẹ́jọ (1,800) ló ń sọ èdè Luo ní Kẹ́ńyà, ó sì dá wa lójú pé Bíbélì tá a ṣẹ̀ṣẹ̀ mú jáde yìí á ràn wọ́n lọ́wọ́ láti túbọ̀ sún mọ Jèhófà.
Á tún ràn wọ́n lọ́wọ́ láti wàásù fún àwọn èèyàn tó lé ní mílíọ̀nù márùn-ún tó ń sọ èdè Luo.
Ní November 9, 2019, a ya ilé tuntun kan tá a kọ́ fún ilé ẹ̀kọ́ ètò Ọlọ́run sí mímọ́ ní Eldoret, lórílẹ̀-èdè Kẹ́ńyà.
Arákùnrin Bengt Olsson tó jẹ́ ọ̀kan lára Ìgbìmọ̀ Ẹ̀ka orílẹ̀-èdè Kẹ́ńyà ló sọ àsọyé ìyàsímímọ́ náà. Àwọn ẹgbẹ̀rún kan àti igba ó dín kan (1,199) títí kan ọgọ́rùn-ún márùn-ún (500) àwọn òjíṣẹ́ alákòókò kíkún tí wọ́n wá láti onírúurú ibi lórílẹ̀-èdè náà ló pésẹ̀ síbẹ̀.
Ilé Ẹ̀kọ́ Àwọn Ajíhìnrere Ìjọba Ọlọ́run (SKE) àti Ilé Ẹ̀kọ́ Àwọn Alábòójútó Àyíká Àtàwọn Ìyàwó Wọn la fẹ́ máa lo ibẹ̀ fún.
Ó kéré tán, àwùjọ àwọn akẹ́kọ̀ọ́ SKE mẹ́rin la retí pé á máa kẹ́kọ̀ọ́ yege níbẹ̀ lọ́dọọdún.
Àwọn ilé tí ẹ̀ka ọ́fíìsì ń lò tẹ́lẹ̀ àmọ́ tá a ti tún ṣe la sọ di ilé ẹ̀kọ́ yìí. Ilé táwọn míṣọ́nnárì ń gbé tẹ́lẹ̀ la sọ di ibi tí wọ́n á ti máa fọṣọ, ilé ìdáná àti ilé ìjẹun.
A sì sọ Gbọ̀ngàn Ìjọba kan di kíláàsì táwọn akẹ́kọ̀ọ́ á máa lò. April 1, 2019 la bẹ̀rẹ̀ iṣẹ́ yìí, a sì parí èyí tó pọ̀ jù níbẹ̀ ní September 9.
Nígbà tí Arákùnrin Olsson ń sọ bí ilé ẹ̀kọ́ yìí ṣe ṣe pàtàkì tó, ó sọ pé: “Ẹ̀rí fi hàn pé ọ̀pọ̀ àwọn tó ń gbé ní Ìlà Oòrùn Áfíríkà ni wọ́n fẹ́ mọ Ọlọ́run. Ó dá wa lójú pé ìdálẹ́kọ̀ọ́ táwọn akẹ́kọ̀ọ́ máa gbà nílé ẹ̀kọ́ yìí á mú kí wọ́n túbọ̀ já fáfá láti ran ọ̀pọ̀ èèyàn lọ́wọ́ kí wọ́n lè rọ́ wá sórí òkè Jèhófà.”
Ní January 5, 2018, ìjì líle Cyclone Ava kọlu orílẹ̀-èdè Madagásíkà. Àwọn òṣìṣẹ́ ìjọba ròyìn pé nǹkan bí èèyàn mọ́kànléláàádọ́ta [51] ló kú sínú ìṣẹ̀lẹ̀ náà, ẹgbẹẹgbẹ̀rún èèyàn ló sì ti di ẹni tí kò nílé lórí mọ́.
Ìròyìn tá a gbọ́ láti ẹ̀ka ọ́fíìsì wà ní Madagásíkà jẹ́ ká mọ̀ pé kò sí ọ̀kankan nínú àwọn ará wa tó kú sínú ìṣẹ̀lẹ̀ náà.
Àmọ́ ilé márùndínláàádọ́ta [45] ló ti bà jẹ́, títí kan Gbọ̀ngàn Ìjọba mẹ́fà.
Ìjì yẹn tún ba ohun ọ̀gbìn jẹ́, ohun tí púpọ̀ nínú àwọn ará wa sì fi ń gbọ́ bùkátà ara wọn nìyẹn.
A ṣètò pé kí Ìgbìmọ̀ Tó Ń Ṣètò Ìrànwọ́ Nígbà Àjálù bójú tó àwọn ará tí àjálù náà bá, wọ́n pèsè oúnjẹ, aṣọ, wọ́n tún ṣètò ibi táwọn ará lè forí pamọ́ sí fún ìgbà díẹ̀.
Àwọn arákùnrin méjì láti ẹ̀ka ọ́fíìsì tún rìnrìn àjò lọ síbẹ̀ láti ṣe ìpàdé àkànṣe pẹ̀lú àwọn tí àjálù náà dé bá, wọ́n fi Bíbélì gbé wọn ró.
Owó táwọn ará wa kárí ayé fi ṣe ìtìlẹyìn fún iṣẹ́ kárí ayé ni Ìgbìmọ̀ Olùdarí lò láti pèsè ìrànwọ́ fáwọn ará wa tí àjálù dé bá kárí ayé, irú èyí tó ṣẹlẹ̀ ní Madagásíkà.
Àdúrà wa ni pé kí Jèhófà máa báa lọ láti jẹ́ orísun ààbò fáwọn ará wa ní Madagásíkà lásìkò tó nira yìí.
Gbọ́ ìrírí àwọn arákùnrin àti arábìnrin wa ní Màláwì, tí wọ́n kọ lẹ́tà nítorí àwọn ará wa ní Rọ́ṣíà.
Àwọn kan sọ̀rọ̀ nípa ìgbà tí irú ohun tó ṣẹlẹ̀ ní Rọ́síà ṣẹlẹ̀ lórílẹ̀-èdè wọn, láwọn àkókò kan láàárín ọdún 1970 sí 1979.
Máà bínú, ètò tó o fi ń wo fídíò kò ṣiṣẹ́. Wa Fídíò Yìí Jáde
Ní April 25, 2019, ìjì líle kan tí wọ́n pè ní Kenneth jà ní àríwá orílẹ̀-èdè Mòsáńbíìkì.
Ìgbà kejì nìyí tí ìjì líle tún jà léyìn Ìjì Líle Idai tó jà lóṣù March lórílẹ̀-èdè náà.
Ìjì tó jà kẹ́yìn yìí fa omíyalé tó pọ̀, ó ba ọ̀pọ̀ ilé àti ọ̀nà jẹ́, kódà ńṣe ló mú kí nǹkan túbọ̀ nira lágbègbè tó ti jà.
Nǹkan bíi ọgọ́rùn-ún mẹ́ta (300) akéde ló ń gbé ní agbègbè Cabo Delgado, àmọ́ kò sí ìkankan lára wọn tí ìjì líle náà ṣe lẹ́se tàbí tó pa.
Síbẹ̀, ìjì náà ba mẹ́sàn-án lára ilé àwọn ará wa jẹ́ kọjá àtúnṣe, ó sì tún ba ilé mẹ́rìndínlógún (16) míì jẹ́ díẹ̀.
Yàtọ̀ síyẹn, ó ba Gbọ̀ngàn Ìjọba kan jẹ́ pátápátá, ó sì tún ba mẹ́ta míì jẹ́ díẹ̀.
Alábòójútó àyíká tó wà lágbègbè náà àti aṣojú kan láti Ẹ̀ka Tó Ń Yàwòrán Ilé Tó sì Ń Kọ́ Ọ pẹ̀lú arákùnrin méjì láti ọ́fíìsì àwọn atúmọ̀ èdè lọ sọ́dọ̀ gbogbo àwọn ìjọ tí àjálù náà kàn, wọ́n sì fún wọn ní ìṣírí.
Ní January 12, 2019, àwọn ará wa lórílẹ̀-èdè Nàìjíríà ṣe àkànṣe ìpàdé kan ní Gbọ̀ngàn Àpéjọ tó wà ní ìlú Benin.
Nínú ìpàdé náà, Arákùnrin Geoffrey Jackson, ọ̀kan lára Ìgbìmọ̀ Olùdarí kéde pé a ti mú Bíbélì Mímọ́ ti Ìtumọ̀ Ayé Tuntun tá a tún ṣe jáde ní èdè Isoko àti Yorùbá.
Àwọn tó wà níbi ìpàdé náà àtàwọn tó wò ó láwọn ibi tá a ta àtagbà rẹ̀ sí jẹ́ ẹgbẹ̀rún lọ́nà ọgọ́ta, ọgọ́rùn-ún mẹ́fà àti méjìléláàádọ́rin (60,672).
A ta àtagbà ìpàdé náà sí Gbọ̀ngàn Ìjọba mẹ́rìndínláàádọ́fà (106) àti Gbọ̀ngàn Àpéjọ mẹ́sàn-án ní Nàìjíríà àti láwọn ibì mélòó kan lórílẹ̀-èdè Benin.
Arákùnrin Jackson àti ìdílé kan ní Gbọ̀ngàn Àpéjọ tó wà ní ìlú Benin lórílẹ̀-èdè Nàìjíríà
Arákùnrin Gad Edia tó wà ní ẹ̀ka ọ́fíìsì ní Nàìjíríà sọ pé: “Ọdún mẹ́ta àti oṣù méjì ni wọ́n fi túmọ̀ Bíbélì yìí sí èdè Isoko, ó sì gba ọdún mẹ́ta àti oṣù mẹ́ta kí wọ́n tó parí rẹ̀ lédè Yorùbá.”
Ó wá sọ pé: “Ní Nàìjíríà, ó lé ní ẹgbẹ̀rún márùn-ún (5,000) àwọn ará tó ń sọ èdè Isoko, àwọn tó ń sọ èdè Yorùbá tí wọ́n sì ń kà á lé ní ẹgbẹ̀rún lọ́nà àádọ́ta (50,000). Nígbà táwọn ará gba Bíbélì tá a tún ṣe yìí, ẹnì kan sọ bó ṣe rí lára àwọn tó wà níbẹ̀ pé ‘ìdùnnú ṣubú layọ̀.’ Torí náà, a lè fi gbogbo ẹnu sọ pé ìsapá náà tó bẹ́ẹ̀, ó jù bẹ́ẹ̀ lọ!”
Ní lọ́wọ́lọ́wọ́ báyìí, àwa Ẹlẹ́rìí Jèhófà ti mú Bíbélì Ìtumọ̀ Ayé Tuntun jáde lódindi tàbí lápá kan ní èdè mọ́kàndínlọ́gọ́sàn-án (179).
Òjò rọ̀ gan-an ní gúúsù ìwọ̀ oòrùn orílẹ̀-èdè Nàìjíríà láti July 6 sí July 12, 2017, ó sì mú kí omi yalé àwọn èèyàn ní ìpínlẹ̀ Èkó, Niger àti Ọ̀yọ́. Ìròyìn tá a gbọ́ ni pé, ó kéré tán, èèyàn méjìdínlógún [18] ni ẹ̀mí wọn ti lọ sí ìṣẹ̀lẹ̀ yìí.
Ẹ̀ka ọ́fíìsì àwọn Ẹlẹ́rìí Jèhófà ní Nàìjíríà ti wádìí, wọ́n sì ti rí i pé Ẹlẹ́rìí Jèhófà kankan ò kú sínú ìṣẹ̀lẹ̀ yìí, ìkankan ò sì fara pa, bó tiẹ̀ jẹ́ pé mẹ́rin nínú wọn ò nílé lórí mọ́.
Yàtọ̀ síyẹn, ilé Ẹlẹ́rìí Jèhófà méjì ló bà jẹ́, ilé ẹnì kan sì wà tó bà jẹ́ pátápátá.
Àwọn Ẹlẹ́rìí Jèhófà tó wà ní Nàìjíríà ń ṣèrànwọ́ fáwọn ará wọn àtàwọn aládùúgbò wọn tí kì í ṣe Ẹlẹ́rìí, táwọn kan nínú wọn náà ò nílé lórí mọ́.
Òjò àrọ̀ọ̀rọ̀dá ti fa omíyalé lọ́pọ̀ ibi ní àárín gbùngbùn orílẹ̀-èdè Nàìjíríà àti láwọn agbègbè tó wà ní gúúsù.
Odò Benue àti odò Niger, àwọn odò méjèèjì tó la orílẹ̀-èdè náà já ti kún kọjá ààlà wọn, èyí ti lé ọ̀pọ̀ èèyàn kúrò níbi tí wọ́n ń gbé, ó sì lé ní ọgọ́rùn-ún (100) èèyàn tó pa.
Ìròyìn tá a kọ́kọ́ gbọ́ sọ pé kò sí ìkankan lára àwọn ará wa tó bá àjálù náà lọ tàbí tó fara pa.
Àmọ́, ó kéré tán, ẹgbẹ̀rún méjì (2,000) akéde ni omíyalé náà lé kúrò níbi tí wọ́n ń gbé, ó sì ju ẹgbẹ̀rún kan (1,000) lára wọn tó nílò ìrànlọ́wọ́.
Èyí tó pọ̀ jù lára àwọn tó sá kúrò nílé wọn yìí ló ti ń gbé lọ́dọ̀ àwọn ará láwọn agbègbè tí àjálù náà ò dé.
A ti ní kí Ìgbìmọ̀ Tó Ń Ṣètò Ìrànwọ́ Nígbà Àjálù bẹ̀rẹ̀ iṣẹ́ láti pèsè àwọn nǹkan tí àwọn ará nílò, kí wọ́n sì fún wọn níṣìírí nípa tẹ̀mí.
Méjì lára Ìgbìmọ̀ Ẹ̀ka ní Nàìjíríà àti alábòójútó àyíká kan pẹ̀lú àwọn arákùnrin tó ń ṣiṣẹ́ ní Ẹ̀ka Iṣẹ́ Ìsìn àti Ẹ̀ka Tó Ń Yàwòrán Ilé Tó sì Ń Kọ́ Ọ lọ ṣèbẹ̀wò sọ́dọ̀ àwọn akéde tó wà láwọn agbègbè tọ́rọ̀ kàn, láti ràn wọ́n lọ́wọ́.
Bó tiẹ̀ jẹ́ pé àjálù yìí ti fa ọ̀pọ̀lọpọ̀ ìṣòro, Baba wa ọ̀run, Jèhófà, ṣì ‘ni odi ààbò wa ní àkókò wàhálà.
Ọjọ́ pẹ́ táwọn Ẹlẹ́rìí Jèhófà ti ń sọ Ọ̀rọ̀ Ọlọ́run fáwọn èèyàn Rùwáńdà, àmọ́ èyí tí wọ́n ṣe ní September 2018 tún ṣàrà ọ̀tọ̀ : Wọ́n bẹ̀rẹ̀ sí í túmọ̀ àwọn ìwé tó dá lórí Bíbélì sí Èdè Adití Lọ́nà ti Rùwáńdà (RWS).
Ohun tí wọ́n ṣe yẹn máa mú káwọn mẹ́tàléláàádọ́fà (113) arákùnrin àti arábìnrin tó jẹ́ adití túbọ̀ lóye ẹ̀kọ́ Bíbélì, á sì jẹ́ kí wọ́n túbọ̀ já fáfá láti wàásù fáwọn adití àtàwọn tí kò fi bẹ́ẹ̀ gbọ́rọ̀, tó lé lẹ́gbẹ̀rún lọ́nà ọgbọ̀n (30,000) lórílẹ̀-èdè náà.
Àwọn atúmọ̀ èdè RWS yìí ti túmọ̀ ìwé Tẹ́tí sí Ọlọ́run Kó O Lè Wà Láàyè Títí Láé, wọ́n túmọ̀ fídíò kúkúrú Kí Nìdí Tó Fi Yẹ Kó O Kẹ́kọ̀ọ́ Bíbélì? àti ọ̀pọ̀ ìwé àṣàrò kúkúrú tó wà nínú Àpótí Ìkọ́nilẹ́kọ̀ọ́ wa.
A máa gbé àwọn ìtẹ̀jáde yìí sórí ìkànnì wa láìpẹ́.
Inú ilé kan tí kò fi bẹ́ẹ̀ jìnnà sí ẹ̀ka ọ́fíìsì wa nílùú Kigali làwọn atúmọ̀ èdè RWS yìí ti ń ṣiṣẹ́ wọn, kódà kò ju ìrìn ìṣẹ́jú márùn-ún lọ.
Mẹ́rin làwọn atúmọ̀ èdè náà, ọkùnrin méjì àti obìnrin méjì, odi sì ni ọ̀kan lára àwọn arákùnrin náà.
Àwọn mẹ́rẹ̀ẹ̀rin ló ti gba ìdálẹ́kọ̀ọ́ ọlọ́sẹ̀ mẹ́rin tó ń jẹ́ kéèyàn mọ àwọn ìlànà tó rọ̀ mọ́ títúmọ̀ èdè.
Ọ́fíìsì àwọn atúmọ̀ èdè náà rèé, kò fi bẹ́ẹ̀ jìnnà sí ẹ̀ka ọ́fíìsì orílẹ̀-èdè Rùwáńdà.
Arákùnrin Rwakibibi Jean Pierre tó jẹ́ ọ̀kan lára àwọn atúmọ̀ èdè RWS ṣàlàyé ohun tó fà á tó fi máa ń ṣòro láti túmọ̀ sí èdè adití tá a bá fi wé títúmọ̀ sáwọn èdè míì tó ṣeé kà, Ó ní: “Ọwọ́ àti ojú làwọn tó jẹ́ adití fi máa ń bá ara wọn sọ̀rọ̀, torí náà fídíò la máa ń lò láti mú káwọn adití lóye ọ̀rọ̀ tí wọ́n kọ sínú ìwé.
Lẹ́yìn tá a bá ti lóye ohun tí òǹkọ̀wé sọ lédè òyìnbó, àá ya onírúurú àwòrán sórí pátákó ìkọ̀wé funfun kan, kó lè rọrùn fún wa láti fara ṣàpèjúwe ohun tí òǹkọ̀wé ń sọ lédè adití.
Kó lè dá wa lójú pé ohun tí òǹkọ̀wé ń sọ gan-an la gbé jáde àti pé a ò fi irú pe ìrù, a sábà máa ń pe àwọn ará tó jẹ́ adití láti ṣàyẹ̀wò rẹ̀ kí wọ́n sì sọ èrò wọn nípa ẹ̀.”
Ọ̀gbẹ́ni Augustin Munyangeyo tó jẹ́ ọ̀gá àgbà àjọ Rwanda National Union of the Deaf.
Ọ̀gbẹ́ni Augustin Munyangeyo tó jẹ́ ọ̀gá àgbà àjọ àdáni kan tó ń bójú tó ọ̀rọ̀ àwọn adití lórílẹ̀-èdè Rùwáńdà, ìyẹn Rwanda National Union of the Deaf, sọ bó ṣe mọyì iṣẹ́ táwọn atúmọ̀ èdè yẹn ń ṣe. Ó sọ pé: “A dúpẹ́ lọ́wọ́ ẹ̀yin Ẹlẹ́rìí Jèhófà gidigidi fún iṣẹ́ ribiribi tẹ́ ẹ̀ ń ṣe. Ẹ̀yin lẹ̀ ń jẹ́ káwọn adití mọ Ọlọ́run torí pé ẹ̀ ń ṣe ìwé Bíbélì àti fídíò lédè Adití lọ́nà ti Rùwáńdà.”
Tá a bá kà á ní ení, èjì, èdè adití táwa Ẹlẹ́rìí Jèhófà ń túmọ̀ ìwé wa sí láwọn ibi ọ̀tọ̀ọ̀tọ̀ láyé ti lé ní àádọ́rùn-ún (90), yàtọ̀ síyẹn, a tún ní ètò ìṣiṣẹ́ kan ta á dìídì ṣe fún àǹfààní gbogbo èèyàn láìbéèrè kọ́bọ̀, ìyẹn JW Library Sign Language®, oríṣiríṣi ìtẹ̀jáde tá a gbé karí Bíbélì ló wà ní àwọn èdè adití tó lé láàádọ́rùn-ún (90) yẹn.
Báwọn ìtẹ̀jáde yìí ṣe wà lónírúurú èdè adití mú kó ṣeé ṣe fáwọn ará wa lọ́kùnrin àti lóbìnrin níbi gbogbo láyé láti wàásù ìhìn rere fún “gbogbo orílẹ̀-èdè àti ẹ̀yà àti èdè àti èèyàn.”​—Ìfihàn 14:​6, àlàyé ìsàlẹ̀.
Lọ́dún tó ṣáájú ọdún tí wọ́n bẹ̀rẹ̀ sí í túmọ̀ àwọn ìtẹ̀jáde wa sí RWS, ẹ̀ka ọ́fíìsì orílẹ̀-èdè Rùwáńdà ṣètò Ilé Ẹ̀kọ́ Àwọn Aṣáájú-Ọ̀nà ní ọ̀sẹ̀ September 4 sí 9, 2017.
Èdè Adití Lọ́nà ti Rùwáńdà ni wọ́n fi ṣe ilé ẹ̀kọ́ náà, ìyẹn sì ni àkọ́kọ́ irú ẹ̀. Àwọn mẹ́tàlélógún (23) ló wá sílé ẹ̀kọ́ náà, wọ́n sì kọ́ bí wọ́n ṣe lè túbọ̀ mọ̀ọ̀yàn kọ́, pàápàá bí wọ́n ṣe lè kọ́ àwọn adití lẹ́kọ̀ọ́ Bíbélì, títí kan àwọn tí kò fi bẹ́ẹ̀ gbọ́rọ̀.
Ìlànà ẹ̀kọ́ nípa béèyàn ṣe lè kọ́ àwọn adití lẹ́kọ̀ọ́ làwọn olùkọ́ ilé ẹ̀kọ́ náà tẹ̀ lé. A ti tẹ àwọn ìlànà yìí sínú ìwé kan tá a pè ní “Ṣàṣeparí Iṣẹ́ Òjíṣẹ́ Rẹ ní Kíkún.”
A tún ṣe ìwé ilé ẹ̀kọ́ kan lákànṣe fún àwọn akẹ́kọ̀ọ́, èyí táá jẹ́ kí wọ́n lóye ẹ̀kọ́ Bíbélì, kí wọ́n sì lè fi kọ́ni lédè adití.
Bí àpẹẹrẹ, àwòrán la fi gbé àwọn kókó pàtàkì inú ẹ̀kọ́ Bíbélì jáde dípò ọ̀rọ̀, a sì tún fàyè sílẹ̀ fáwọn akẹ́kọ̀ọ́ láti ya àwòrán tiwọn fúnra wọn, èyí táá mú kí wọ́n lè máa rántí ẹ̀kọ́ tí wọ́n kọ́.
Orílẹ̀-èdè Amẹ́ríkà la ti kọ́kọ́ ṣe Ilé Ẹ̀kọ́ Àwọn Aṣáájú-Ọ̀nà ní December 1977, kẹ̀rẹ̀kẹ̀rẹ̀ ó di ohun tá à ń ṣe nígun mẹ́rẹ̀ẹ̀rin ayé.
Lọ́dún iṣẹ́ ìsìn 2018 nìkan, ìyẹn láti September 2017 sí August 2018, ilẹ̀ mẹ́tàlélọ́gọ́rin (83) ọ̀tọ̀ọ̀tọ̀ la ti ṣe ilé ẹ̀kọ́ náà.
Arákùnrin Ricardo Braz, tó jẹ́ ọ̀kan lára àwọn olùkọ́ Ilé Ẹ̀kọ́ Àwọn Aṣáájú-Ọ̀nà ń fọ̀rọ̀ wá akẹ́kọ̀ọ́ kan lẹ́nu wò, ìyẹn Arákùnrin Nyandwi Jean de Dieu.
Ìpẹ̀yàrun tó ṣẹlẹ̀ sáwọn ẹ̀yà Tutsi lórílẹ̀-èdè Rùwáńdà jẹ́ ọ̀kan lára èyí tó tíì yára kánkán tó sì tíì bani lẹ́rù jù lọ nínú ìtàn òde òní.
Àjọ Ìṣọ̀kan Àgbáyé tiẹ̀ fojú bù ú pé láàárín ọgọ́rùn-ún (100) ọjọ́ péré, ó tó ẹgbẹ̀rún lọ́nà ọgọ́rùn-ún mẹ́jọ (800,000) sí mílíọ̀nù kan (1,000,000) èèyàn tí wọ́n pa.
Àwọn ẹ̀yà Tutsi gan-an ni wọ́n dájú sọ, àmọ́ wọ́n tún pa àwọn ẹ̀yà Hutu tí kò bá wọn lọ́wọ́ sí ìpẹ̀yàrun náà.
Ìyẹn túmọ̀ sí pé gbogbo àwọn Ẹlẹ́rìí Jèhófà tí iye wọn jẹ́ ẹgbẹ̀rún méjì àti ẹ̀ẹ́dẹ́gbẹ̀ta (2,500) tó wà ní Rùwáńdà ni ẹ̀mí wọn wà nínú ewu.
Àwọn arákùnrin àtàwọn arábìnrin tó tó nǹkan bí irínwó (400) ní Rùwáńdà ló kú nígbà ìpẹ̀yàrun náà, èyí tó sì pọ̀ jù lọ lára wọn jẹ́ ẹ̀yà Tutsi.
Àmọ́, àwọn Ẹlẹ́rìí míì tó jẹ́ ẹ̀yà Hutu kú torí pé wọ́n kọ̀ láti pa ẹlòmíì lára àti pé wọ́n fẹ́ dá ẹ̀mí arákùnrin tàbí arábìnrin wọn sí.
Arákùnrin Charles Rutaganira tó jẹ́ ara ẹ̀yà Tutsi mórí bọ́ nígbà ìpẹ̀yàrun tó wáyé lọ́dún márùndínlọ́gbọ̀n (25) sẹ́yìn, ó sọ pé òun rántí àárọ̀ ọjọ́ Sunday kan tóun ti gbà pé wọ́n máa pa òun, àmọ́ àwọn arákùnrin rẹ̀ gba ẹ̀mí rẹ̀ là torí pé wọ́n ní ìfẹ́ ìfara-ẹni-rúbọ.
Ẹ̀rù ba arákùnrin Rutaganira gan-an nígbà tí nǹkan bí ọgbọ̀n èèyàn ya bo ilé rẹ̀.
Ó sọ pé: “Aládùúgbò mi ni ọ̀pọ̀ lára wọn. Ojoojúmọ́ la máa ń ríra wa.”
Àmọ́ nígbà táwọn jàǹdùkú yìí wá sílé ẹ̀ láàárọ̀ ọjọ́ yẹn, ó rí i pé wọ́n ò rí bóun ṣe mọ̀ wọ́n tẹ́lẹ̀ mọ́.
Ó sọ pé “Ojú wọn pọ́n, wọ́n sì bẹ̀rẹ̀ sí í wò òun tìkà-tẹ̀gbin.
Wọ́n rí bí àwọn ẹranko tó ń wá ẹran tí wọ́n fẹ́ pa jẹ.”
Àwọn jàǹdùkú náà fi àdá ṣá Arákùnrin Rutaganira, wọ́n fi ọ̀kọ̀ gún un, wọ́n sì fi ọ̀pá tó ní ìṣó lára gbá a, kò sí ìdí méjì ju pé ó jẹ́ ẹ̀yà Tutsi.
Lẹ́yìn náà, wọ́n wọ́ ọ sójú títì, wọ́n sì fi í síbẹ̀ kó lè kú.
Ó ti fẹ́ẹ̀ kú tán níbi tí wọ́n wọ́ ọ sí, ẹ̀jẹ̀ sì ń dà lára ẹ̀ gan-an, kò pẹ́ sákòókò yẹn láwọn òṣìṣẹ́ kan kó ṣọ́bìrì wá síbẹ̀ kí wọ́n lè sin òkú ẹ̀.
Ó jọ pé ọ̀kan lára wọn mọ Arákùnrin Rutaganira sí Kristẹni tó jẹ́ èèyàn àlàáfíà, ó wá béèrè pé “Kí nìdí tí wọ́n fi pa Ẹlẹ́rìí Jèhófà yìí?” Kò sẹ́ni tó dá a lóhùn.
Kò pẹ́ sígbà yẹn ni òjò ńlá kan bẹ̀rẹ̀ sí í rọ̀, bí wọ́n ṣe kúrò níbẹ̀ nìyẹn.
Nígbà tí Arákùnrin Samuel Rwamakuba tó jẹ́ ọ̀kan lára ẹ̀yà Hutu tó ń gbé nítòsí gbọ́ ohun tó ṣẹlẹ̀ sí Arákùnrin Rutaganira, ó ní kọ́mọ òun ọkùnrin lọ gbé arákùnrin náà wá sílé òun nínú òjò tó lágbára yẹn.
Láìka bí ìgboro ṣe léwu lákòókò yẹn sí, àwọn arákùnrin méjì míì tó jẹ́ ẹ̀yà Hutu fìgboyà jáde, wọ́n sì lọ mú oògùn àti aṣọ tí wọ́n fi máa ń di ọgbẹ́ wá.
Àwọn apààyàn yẹn wá bẹ̀rẹ̀ sí í wá Arákùnrin Rutaganira.
Nígbà tí wọ́n rí i nílé ẹnì kan tó jẹ́ ẹ̀yà Hutu, olórí wọn bá halẹ̀ pé: “Gbogbo yín la máa wá pa láàárọ̀ ọ̀la.”
Àwọn Arákùnrin tó jẹ́ ẹ̀yà Hutu yẹn mọ̀ pé wọ́n lè pa àwọn torí ẹ̀yà Tutsi kan tí wọ́n ṣàánú.
Arákùnrin Rutaganira sọ pé: “Tó o bá lọ dá ẹ̀mí ẹni kan tí wọ́n fẹ́ pa sí, ìwọ àtẹni náà ni wọ́n jọ máa pa.”
Torí pé ẹ̀yà Hutu ni Arákùnrin Rwamakuba, ó ṣeé ṣe kó má ṣòro fún un láti sá lọ kó sì gba ibi táwọn ẹ̀ṣọ́ tó dìhámọ́ra ti gbégi dínà tí wọ́n sì ń ṣọ́ ojú ọ̀nà látàárọ̀ ṣúlẹ̀.
Àmọ́ kò fi arákùnrin ẹ̀ tó jẹ́ ẹ̀yà Tutsi tó ti ṣèṣe yìí sílẹ̀, ó sọ fún un pé: “Mi ò ni fi ẹ́ sílẹ̀.
Ibi tó o bá kú sí lèmi náà máa kú sí.”
Láàárọ̀ ọjọ́ kejì, àwọn sójà bẹ̀rẹ̀ sí í bá àwọn apààyàn yẹn jà, bí gbogbo wọn ṣe sá lọ nìyẹn.
Lẹ́yìn tí ọgbẹ́ ara Arákùnrin Rutaganira san, ó pa dà sílé kó lè lọ bá àwọn ará ìjọ rẹ̀ tó ń ṣọ̀fọ̀ àwọn olólùfẹ́ wọn tí wọ́n pa láìnídìí, ọpọ̀ lára wọn ló ní ìdààmú ọkàn àti ìrora tó lágbára torí bí wọ́n ṣe fìyà jẹ wọ́n, tí wọ́n sì fipá bá àwọn míì lò pọ̀.
Arákùnrin  Rutaganira sọ pé: “Nǹkan nira gan-an lẹ́yìn oṣù díẹ̀ tí ìpẹ̀yàrun yẹn dáwọ́ dúró.”
Àmọ́ torí pe àwọn arákùnrin tó jẹ́ ẹ̀yà Hutu àti Tutsi nífẹ̀ẹ́ ara wọn, wọ́n sì fòye bára wọn lò, ó jẹ́ kí wọ́n lè ran ara wọn lọ́wọ́ láti borí ìbànújẹ́ tí wọ́n ní.
Ó sọ pé: “Wọ́n ṣiṣẹ́ kára kó má bàa sí àgàbàgebè tàbí èrò ‘ẹ̀yà tèmi lọ̀gá,’ tàbí ìyapa láàárín wọn.”
Ní April 2019, wọ́n ṣe àfihàn kan ní Ojúkò Tó Wà fún Ẹ̀tọ́ Ọmọnìyàn ní ìlú Atlanta lórílẹ̀-èdè Georgia tó níṣe pẹ̀lú ìtàn àwọn arákùnrin àtàwọn arábìnrin tó la ìpẹ̀yàrun tó wáyé lórílẹ̀-èdè Rùwáńdà já àtàwọn tó kú
Bó tilẹ̀ jẹ́ pé ìdààmú ọkàn bá àwọn Ẹlẹ́rìí Jèhófà káàkiri orílẹ̀-èdè Rùwáńdà, wọ́n bẹ̀rẹ̀ sí í lọ sáwọn ìpàdé Kristẹni, wọ́n sì ń wàásù.
Wọ́n rí ọ̀pọ̀ èèyàn tó nílò ìtùnú àti ìrètí lójú méjèèjì.
Ọ̀pọ̀ èèyàn ni wọ́n fìyà jẹ gan an torí bí wọ́n ṣe pa àwọn èèyàn wọn nípa ìkà.
Ṣe ni ẹ̀rí ọkàn àwọn ẹlòmíì ń dá wọn lẹ́bi torí ohun burúkú tí wọ́n ṣe.
Ó dun ọ̀pọ̀ èèyàn lórílẹ̀-èdè Rùwáńdà gan an torí báwọn aládùúgbò wọn, àwọn olóṣèlú, pàápàá jùlọ báwọn aṣáájú ẹ̀sìn ṣe já wọn kulẹ̀.
(Wo àpótí náà “ Bí Àwọn Oníṣọ́ọ̀ṣì Náà Ṣe Kópa Nínú Ìpẹ̀yàrun Tó Ṣẹlẹ̀ Ní Rùwáńdà.”)
Àmọ́, ọ̀pọ̀ àwọn ará Rùwáńdà kíyè sí i pé àlàáfíà wà láàárín àwọn èèyàn Jèhófà, ohun tó sì mú kí wọ́n ṣàrà ọ̀tọ̀ nìyẹn.
Ìdílé Ẹlẹ́rìí Jèhófà kan fi olùkọ́ ilé ìwé Kátólíìkì kan tó jẹ́ ẹ̀yà Tutsi àtàwọn ọmọ rẹ̀ mẹ́fà pamọ́, bó tiẹ̀ jẹ́ pé olùkọ́ náà ò fi bẹ́ẹ̀ mọ ìdílé náà rí.
Olùkọ́ náà sọ pé: “Mo bọ̀wọ̀ fáwọn Ẹlẹ́rìí Jèhófà gan an. . . .
Ọ̀pọ̀ èèyàn ló mọ̀ pé wọn ò lọ́wọ́ sí ìpẹ̀yàrun náà.”
Lẹ́yìn tí ìpẹ̀yàrun náà parí, ọ̀pọ̀ àwọn ará Rùwáńdà rọ́ wá sínú Gbọ̀ngàn Ìjọba.
Ní ìpíndọ́gba, akéde kọ̀ọ̀kan darí ìkẹ́kọ̀ọ́ Bíbélì mẹ́ta.
Láàárín ọ́dún iṣẹ́ ìsìn 1996, ìdá ọgọ́ta nínú ọgọ́rùn-ún ni àwọn Ẹlẹ́rìí Jèhófà tó wà ní Rùwáńdà fi pọ̀ sí i, ìdí ni pé ìwàásù táwọn èèyàn gbọ́ ń tù wọ́n nínú, wọ́n sì nífẹ̀ẹ́ sí i.
Ọdún yìí ló pé ọdún márùndínlọ́gbọ̀n (25) tí ìpẹ̀yàrun yẹn wáyé, ọpọ̀ èèyàn ló ń ronú jinlẹ̀ nípa ìpẹ̀yàrun tó ṣẹlẹ̀ náà, pàápàá jùlọ àwọn tó là á já.
Ó dá Arákùnrin Rutaganira àtàwọn míì tí ìṣẹ̀lẹ̀ yẹn ṣojú wọn lójú pé ojúlówó ìfẹ́ Kristẹni lágbára ju ìkórìíra tó wà láàárín àwọn ẹ̀yà lọ.
Arákùnrin Rutaganira sọ pé, “Jésù Kristi kọ́ àwọn ọmọ ẹ̀yìn rẹ̀ olóòótọ́ pé kí wọ́n nífẹ̀ẹ́ ọmọnìkejì wọn ju ara wọn lọ.
Ìdí tí mo fi wà láàyè lónìí ni pé irú ìfẹ́ yìí wà láàárín àwọn èèyàn Jèhófà lóòótọ́.”​—Jòhánù 15:13.
Ìwé Christianity and Genocide in Rwanda sọ pé, ìdá àádọ́sàn-án nínú ọgọ́rùn-ún èèyàn tó ń gbé ní Rùwáńdà ló ń lọ sí Ṣọ́ọ̀ṣì, ìyẹn túmọ̀ sí pé ó fẹ́rẹ̀ẹ́ jẹ́ gbogbo èèyàn ló sọ pé Kristẹni làwọn ní Rùwáńdà.
Òǹṣèwé kan tórúkọ rẹ̀ ń jẹ́ Timothy Longman sọ pé, nígbà ìpẹ̀yàrun yẹn, ọ̀pọ̀ àwọn ará ṣọ́ọ̀ṣì, títí kan àwọn aṣáájú ṣọ́ọ̀ṣì tó jẹ́ ẹ̀yà Hutu ló pa àwọn ọmọ ìjọ wọn tó jẹ́ ẹ̀yà Tutsi.
Ó béèrè pé: “Tí wọ́n bá jẹ́ olóòótọ́ sí ṣọ́ọ̀ṣì wọn àtàwọn onígbàgbọ́ bíi tiwọn, kí . . . nìdí táwọn Kátólíìkì fi ń pa Kátólíìkì, táwọn Pùròtẹ́sítáǹtì sì fí ń pa Pùròtẹ́sítáǹtì?”
Ọjọ́ ti pẹ́ táwọn oníṣọ́ọ̀ṣì ti ń kópa nínú ìjà kẹ́lẹ́yàmẹ̀yà.
Ní ọ̀pọ̀ ọdún ṣáájú ìpẹ̀yàrun yẹn, àwọn aṣáájú ṣọ́ọ̀ṣì àtàwọn olóṣèlú ní Rùwáńdà gbìmọ̀ pọ̀ kí wọ́n má bà a kúrò nípò àṣẹ.
Ọ̀kan lára ọ̀nà tí wọ́n lò ni pé, wọ́n gbin ẹ̀mí ẹ̀tanú àti kẹ́lẹ́yàmẹ̀yà sọ́kàn àwọn èèyàn. Síbẹ̀, Ọ̀jọ̀gbọ́n Longman kọ̀wé pé: “Lórílẹ̀-èdè Rùwáńdà, àwọn aṣáájú ṣọ́ọ̀ṣì ò kọ́ àwọn èèyàn lẹ́kọ̀ọ́ nípa ‘ìfẹ́ àti bí wọ́n ṣe lè fara rora pẹ̀lú àwọn ẹlòmíì.’”
Nígbà táwọn tó gbin ẹ̀mí ìkórìíra sọ́kàn àwọn ẹ̀yà Hutu lòdì sí ẹ̀yà Tutsi dórí àlééfà, ńṣe làwọn aṣáájú ṣọ́ọ̀ṣì ń tì wọ́n lẹ́yìn.
Nígbà tí ìpẹ̀yàrun náà bẹ̀rẹ̀, dípò káwọn aṣáájú ẹ̀sìn yìí dẹ́bi fún ìwà ipá àti ẹ̀tanú tó gbilẹ̀, ṣe ni wọ́n sọ fáwọn ọmọ ìjọ wọn pé kí wọ́n ṣe ohunkóhun táwọn olóṣèlú bá ní kí wọ́n ṣe.
Ọ̀jọ̀gbọ́n Longman sọ pé “Èrò ọ̀pọ̀ àwọn tó ń lọ sí ṣọ́ọ̀ṣì ni pé àwọn aṣáájú ṣọ́ọ̀ṣì ló fọwọ́ sí ìpẹ̀yàrun náà.
Ó tiẹ̀ sọ àpẹẹrẹ àwọn apààyàn kan tí wọ́n máa ń kọ́kọ́ gbàdúrà lórí pẹpẹ ṣọ́ọ̀ṣì kí wọ́n tó jáde lọ pààyàn.
Ìtẹ̀jáde tó ń jẹ́ Rwanda: Death, Despair, and Defiance sọ nínú ìròyìn tí wọ́n gbé jáde pé “Ìpẹ̀yàrun tó wáyé ní Rùwáńdà fi hàn lọ́nà tó ṣe kedere pé àwọn aṣáájú ìsìn tó wà ní ọ̀pọ̀ ṣọ́ọ̀ṣì kò níwà rere, wọn ò sì mọ Ọlọ́run.”
Nígbà tí wọ́n gbé àwọn aṣáájú ṣọ́ọ̀ṣì ní Rùwáńdà lọ sílé ẹjọ́ torí pé wọ́n lọ́wọ́ sí ìpẹ̀yàrun, àwọn oníròyìn kan kíyè sí i pé: “Àwọn Ẹlẹ́rìí Jèhófà nìkan ni wọn ò fi ẹ̀sùn èyíkéyìí kan.”
Nígbà tí J. J. Carney tó jẹ́ ọ̀jọ̀gbọ́n nínú ẹ̀kọ́ ìsìn ń ṣàlàyé nípa ìwà àwọn Ẹlẹ́rìí Jèhófà, ó sọ pé “ọ̀kan pàtàkì lára ohun táwọn Ẹlẹ́rìí Jèhófà gbà gbọ́ ni pé ìwà ipá kò dára.”
John Roth tó jẹ́ ọ̀mọ̀wé nípa ìpẹ̀yàrun sọ pé, àwọn Ẹlẹ́rìí Jèhófà gbà pé ó ṣe pàtàkì kéèyàn ṣègbọràn sí Ọlọ́run ju kéèyàn ṣègbọràn sáwọn olóṣèlú.”
Arákùnrin Tharcisse Seminega, táwọn ará tó jẹ́ ẹ̀yà Hutu dáàbò bo ìdílé rẹ̀ sọ ohun míì tó mú káwọn onígbàgbọ́ bíi tiẹ̀ jẹ́ èèyàn àlàáfíà tó sì mú kí wọ́n máa ṣiṣẹ́ ìgbẹ̀mílà: Ojúlówó ìfẹ́ Kristẹni ni.
Ó sọ pé “Irú ìfẹ́ yìí nìkan ló lágbára láti dáàbò bo ọkàn àti ìrònú èèyàn lọ́wọ́ oró ẹ̀tanú.”
Ní October 26 àti 29, 2019, òjò oníjì líle ṣọṣẹ́ ní ibi tó pọ̀ ní apá àríwá orílẹ̀-èdè Rùwáńdà, ó sì kan ọ̀pọ̀ àwọn Ẹlẹ́rìí Jèhófà.
Ó dùn wá pé omi gbé ọmọbìnrin kan tó jẹ́ ọmọ ọdún mẹ́tàlá (13) lọ. Ẹlẹ́rìí Jèhófà làwọn òbí ẹ̀, àdúgbò Musanze ní apá Àríwá ni wọ́n sì ń gbé.
Ní agbègbè Ngororero tó wà ní apá Ìwọ̀ Oòrùn, ilé àwọn Ẹlẹ́rìí kan bà jẹ́, ìdílé mẹ́sàn-án ló sì pàdánù irè oko wọn.
Ẹ̀ka ọ́fíìsì Rwanda ń pèsè ìrànwọ́ fún àwọn tí àjálù bá ní agbègbè yẹn, wọ́n sì ń pèsè ohun tí wọ́n nílò nípa tara àti nípa tẹ̀mí.
Àdúrà wa ni pé kí Jèhófà tu àwọn ará tí ìṣẹ̀lẹ̀ yìí kàn nínú.​—2 Tẹsalóníkà 2:16, 17.
Ní August 16 sí 18, 2019, àwọn arákùnrin wa ṣe àpéjọ agbègbè lédè adití ti Rùwáńdà nílùú Kigali, lórílẹ̀-èdè Rùwáńdà, ìgbà àkọ́kọ́ tírú ẹ̀ máa wáyé rèé.
Ọgọ́rùn-ún mẹ́fà àti ogún (620) èèyàn ló wà sí àpéjọ náà, àwọn adití mẹ́jọ ló sì ṣèrìbọmi.
Àwọn tó wá sí àpéjọ náà ń fi èdè adití kọ orin Ìjọba Ọlọ́run
Àwọn àlejò láti iléeṣẹ́ ìjọba méjì ló wà ní àpéjọ yìí lọ́jọ́ Sunday, àwọn ni: Ọ̀gbẹ́ni Jean Damascène Bizimana tó jẹ́ ọ̀kan lára àwọn olùdarí Ẹgbẹ́ Àwọn Adití Ilẹ̀ Rùwáńdà àti Ọ̀gbẹ́ni Emmanuel Ndayisaba tó jẹ́ akọ̀wé àgbà fún Àjọ Tó Ń Bójú Tó Àwọn Aláàbọ̀ Ara lórílẹ̀-èdè Rwanda.
Yàtọ̀ síyẹn, iléeṣẹ́ ìwé ìròyìn tó ń jẹ́ Ukwezi náà wà níbẹ̀ lọ́jọ́ Sunday, wọ́n sì gbé ìròyìn tó wúni lórí jáde lórí ìkànnì wọn.
Arábìnrin kan ń túmọ̀ ìtòlẹ́sẹẹsẹ àpéjọ náà fún ẹnì kan tó fọ́jú tó sì tún yadi. Ó ń fi ọwọ́ ṣe àmì ohun tí wọ́n sọ sí i lọ́wọ́
Ọ̀gbẹ́ni Bizimana sọ pé: “Àpéjọ yìí ti dáa jù! Ẹ wo bí àwọn adití láti onírúurú agbègbè lórílẹ̀-èdè yìí ṣé jọ wà papọ̀ — Ẹ ṣeun.
A dúpẹ́ gan-an lọ́wọ́ àwọn Ẹlẹ́rìí Jèhófà fún bí wọ́n ṣe ń ti èdè àwọn adití lẹ́yìn.
Ó yẹ káwọn aláṣẹ ìjọba wa wo irú àpéjọ tó ń fi bí àwọn èèyàn ṣe wà níṣọ̀kan báyìí hàn, kí wọn sì ṣe irú rẹ̀.”
Lọ́dún méjì sẹ́yìn, àwọn ohun mánigbàgbé méjì kan tún wáyé láàárín àwọn tó ń sọ èdè adití tí Rùwáńdà.
Ní September 2017, ẹ̀ka ọ́fíìsì Rùwáńdà ṣe ilé-ẹ̀kọ́ àwọn aṣáájú-ọ̀nà lédè adití ti Rùwáńdà fún ìgbà àkọ́kọ́.
Nígbà tó tún di September 2018, ẹ̀ka ọ́fíìsì bẹ̀rẹ̀ sí tú àwọn ìtẹ̀jáde wa sí èdè adití ti Rùwáńdà.
Arákùnrin Jean d’Amour Habiyaremye, tó jẹ́ aṣojú tí ẹ̀ka ọ́fíìsì rán wá sí àpéjọ àwọn adití yìí sọ pé: “A láyọ̀ láti rí ìtẹ̀síwájú tó ń bá iṣẹ́ ìwàásù láàárín àwọn tó ń sọ́ èdè adití ti Rùwáńdà, títí kan àpéjọ agbègbè yìí.
Àkòrí àpéjọ náà ni ‘Ìfẹ́ Kì Í Yẹ̀ Láé!,’ a sì rí i pé lóòótọ́ ni àwa Ẹlẹ́rìí Jèhófà fi ìfẹ́ yìí hàn sí gbogbo èèyàn títí kan àwọn adití.”
Bí iṣẹ́ ìwàásù ṣe ń tẹ̀síwájú láàárín àwọn tó ń sọ èdè adití jẹ́ ẹ̀rí tó ṣe kedere pé Jèhófà ń bù kún wa!​—Sáàmù 67:1.
Láàárọ̀ August 14, 2017, àkúnya omi àti ilẹ̀ yíya ba àwọn ṣọ́ọ̀bù, àwọn ojú ọ̀nà àtàwọn ilé jẹ́ nílùú Freetown, tó jẹ́ olú ìlú Siria Lóònù, jàǹbá yìí kọjá sísọ.
Ó lé ní ọgọ́rùn-ún mẹ́rin [400] èèyàn tí wọ́n ti rí pé ó kú, nǹkan bí ọgọ́rùn-ún mẹ́fà [600] àwọn míì ni wọn ò sí tíì mọ ibi tí wọ́n wà.
Ẹ̀rù ń ba àwọn aláṣẹ pé àwọn òjò míì tí wọ́n ti gbọ́ pé ó máa rọ̀ tún máa fa àjálù kún èyí tó wà nílẹ̀.
Ẹ̀ka ọ́fíìsì tó wà lórílẹ̀-èdè Siria Lóònù sọ pé kò sí Ẹlẹ́rìí Jèhófà kankan tó kú tàbí tó fara pa nínú àjálù yìí.
Àmọ́, ìdílé méjì ni omi gbalé wọn.
Àwọn alàgbà ìjọ tó wà lágbègbè náà ń fi ọ̀rọ̀ Ọlọ́run gbé àwọn Ẹlẹ́rìí Jèhófà bíi tiwọn ró.
Yàtọ̀ síyẹn, àwọn alàgbà náà ń sọ ohun táwọn èèyàn lè ṣe láti dáàbò bo ara wọn tí àkúnya omi bá tún ṣẹlẹ̀.
Agbẹnusọ fún Àwa Ẹlẹ́rìí Jèhófà:
Kárí Ayé: David A. Semonian, Office of Public Information.
Déètì: September 6 sí 8, 2019
Ibi Tí A Ti Ṣe É: Gbọ̀ngàn Ìwòran FNB ní ìlú Johannesburg, South Africa
Èdè: Gẹ̀ẹ́sì, Sesotho, Zulu
Àwọn Tó Wá: 58, 149
Àwọn Tó Ṣèrìbọmi: 476
Àwọn Tó Wá Láti Ilẹ̀ Òkèèrè: 6,000
Àwọn Ẹ̀ka Ọ́fíìsì Tá A Pè: Bòlífíà, ilẹ̀ Gẹ̀ẹ́sì, Central Europe, Kóńgò (Kinshasha) Finland, Hong Kong, Hungary, Ísírẹ́lì, Japan, Kẹ́ńyà, Kòríà, Làìbéríà, Madagásíkà, Màláwì, Paraguay, Peru, Uganda, Amẹ́ríkà, Sáńbíà, Sìǹbábúwè.
Ìrírí: Àwọn aláṣẹ ọgbà ẹranko tó ń jẹ́ Lion and Safari Park, tó jẹ́ ọ̀kan lára ibi tí wọ́n ṣètò fún àwọn àlejò láti gbafẹ́ lọ, ṣàlàyé pé àwọn ò tíì rí i rí kí ọ̀pọ̀ èèyàn tí àṣà ìbílẹ̀ àti èdè wọn yàtọ̀ síra bẹ́ẹ̀ máa bọ́ sílẹ̀ látinú ọkọ̀ kan náà tó sì jẹ́ pé wọ́n ò bá ara wọn jiyàn, bẹ́ẹ̀ ni wọ́n ò sì bá ara wọn jà.
Orí àwọn aláṣẹ náà wú gan-an nígbà tí wọ́n rí i bí àwọn àlejò yẹn ṣe tẹ̀ lé ìtọ́ni tí wọ́n sì fọwọ́sowọ́pọ̀ pẹ̀lú àwọn òṣìṣẹ́ wọn, wọ́n sọ pé: “Inú wá dùn pé wọ́n wá.”
Ní August 16, 2019, àwa Ẹlẹ́rìí Jèhófà mú Ìwé Mímọ́ Kristian Lédè Griki ní Ìtumọ̀ Ayé Titun jáde lédè Kwanyama níbi àpéjọ agbègbè tó wáyé ní Ondangwa, lórílẹ̀-èdè Namibia.
Arákùnrin Franco Dagostini, tó jẹ́ ara Ìgbìmọ̀ Ẹ̀ka orílẹ̀-èdè South Africa ló mú Bíbélì yìí jáde lọ́jọ́ àkọ́kọ́ àpéjọ náà ní gbọ̀ngàn tó ń jẹ́ Ondangwa Trade Fair Hall.
Ọ̀kan lára àwọn atúmọ̀ èdè náà sọ pé: “Ìwé Mímọ́ Kristian Lédè Griki ní Ìtumọ̀ Ayé Titun yìí máa rọrùn fáwọn èèyàn láti kà, wọ́n á sì lóye àwọn ọ̀rọ̀ inú ẹ̀ lọ́nà tó ṣe kedere.
Inú àwọn arákùnrin àti arábìnrin wa máa dùn láti rí orúkọ Jèhófà ní gbogbo ibi tó yẹ kó wà.”
Ní ìpínlẹ̀ tí Ẹ̀ka ọ́fíìsì South Africa ń bójú tó, nǹkan bí ọgọ́rùn-ún márùn-ún ó dín mẹ́wàá (490) akéde ló ń sọ èdè Kwanyama.
Wọ́n ń wàásù fún àwọn èèyàn tó fẹ́rẹ̀ẹ́ tó mílíọ̀nù kan àtààbọ̀ tó ń sọ èdè Kwanyama ní orílẹ̀-èdè Àǹgólà àti Nàmíbíà.
A ti mú Bíbélì Ìtumọ̀ Ayé Tuntun jáde lódindi tàbí lápá kan ní èdè mẹ́rìnlélọ́gọ́sàn-án (184), mẹ́ẹ̀ẹ́dọ́gbọ̀n (25) lára rẹ̀ sì jẹ́ odindi Bíbélì tá a tún ṣe látinú ẹ̀dà tó jáde lédè Gẹ̀ẹ́sì lọ́dún 2013.
Inú wa dùn pé àwọn arákùnrin àti arábìnrin wa máa lo Bíbélì yìí láti sọ Ọ̀rọ̀ Ọlọ́run fún ọ̀pọ̀ èèyàn lédè Kwanyama.​—Ìṣe 2:37.
Ní September 6, 2019, a mú Bíbélì Mímọ́ ti Ìtumọ̀ Ayé Tuntun jáde ní èdè Venda, Afrikaans àti Xhosa níbi àpéjọ àgbáyé tá a ṣe nílùú Johannesburg lórílẹ̀-èdè South Africa, ó sì ju mílíọ̀nù mẹ́rìndínlógún (16) èèyàn lọ tó ń sọ àwọn èdè yẹn.
Arákùnrin Anthony Morris, tó jẹ́ ọ̀kan lára Ìgbìmọ̀ Olùdarí ló kéde fáwọn èèyàn tó tó ẹgbẹ̀rún mẹ́rìndínlógójì, ọgọ́rùn-ún mẹ́jọ àti márùndínláàádọ́rin (36,865) tó kóra jọ sí pápá ìṣeré FNB pé a ti mú Bíbélì náà jáde.
Àwọn èèyàn tó tó ẹgbẹ̀rún mọ́kànléláàádọ́ta àti igba ó lé mọ́kàndínlọ́gbọ̀n (51,229) míì wo ìtòlẹ́sẹẹsẹ náà bó ṣe ń lọ lọ́wọ́ ní ibi mẹ́jọ ọ̀tọ̀ọ̀tọ̀ ti wọ́n ta àtagbà ètò náà sí, títí kan orílẹ̀-èdè Lesotho, Namibia àti Saint Helena.
Nígbà tí atúmọ̀ èdè kan ń sọ̀rọ̀ lórí ohun tó ṣàrà ọ̀tọ̀ nínú Bíbélì náà, ó sọ pé: “Inú wa dùn gan-an pé a lè ka Bíbélì látòkèdélẹ̀ ní èdè tó wọni lọ́kàn!” Atúmọ̀ èdè míì sọ pé: “Ní pàtàkì jùlọ, [Bíbélì tá a ṣẹ̀ṣẹ̀ mú jáde yìí] máa jẹ́ ká lè sún mọ́ Jèhófà torí pé léraléra ló lo orúkọ Ọlọ́run.”
Bíbélì yìí tún máa ran àwọn ará wa lọ́wọ́ nígbà tí wọ́n bá ń wàásù. Ọ̀kan lára àwọn tó túmọ̀ èdè Xhosa sọ pé: “Bíbélì Ìtúmọ̀ Ayé Tuntun tá a tún ṣe yìí máa ràn wá lọ́wọ́ nínú iṣẹ́ ìwàásù.
Àwọn èèyàn máa gbọ́ ohun tí Bíbélì fi kọ́ni lọ́nà tó ṣe kedere láìsì pé à ṣẹ̀ṣẹ̀ ń ṣàlàyé ìtumọ̀ ọ̀rọ̀ kọ̀ọ̀kan.”
Ọ̀kan lára àwọn atúmọ̀ èdè Afrikaans fi kún un pé: “Ní báyìí, ó ti ṣeé ṣe láti ka Bíbélì kó sì yé ẹ yékéyéké.”
Inú wa dùn pé àwọn ara wa ní Bíbélì tó rọrùn-ún ka, táá sì jẹ́ kí wọ́n sún mọ́ Ọlọ́run wa.​—Jémíìsì 4:8.
Òjò tó rinlẹ̀ gan-an rọ̀ lọ́wọ́ ìparí oṣù April 2019 láwọn ibi tó kángun sí ìlà oòrùn orílẹ̀-èdè South Africa.
Òjò àrọ̀ọ̀rọ̀dá náà fa omíyalé àti àbàtà láwọn ibì kan ní ìlú Durban àti ní agbègbè KwaZulu-Natal.
Ìròyìn fi hàn pé ó kéré tán, àádọ́rin (70) èèyàn ló kú.
Ẹ̀ka ọ́fíìsì wa ní South Africa sọ pé kò sí ìkankan lára àwọn ará wa tó kú tàbí tó fara pa nínú ìṣẹ̀lẹ̀ náà.
Àmọ́, ó kéré tán, ilé àwọn ìdílé mọ́kàndínlógún (19) ni omíyalé àti àbàtà náà bà jẹ́.
Omíyalé náà tún ba Gbọ̀ngàn Ìjọba mẹ́ta jẹ́ ó kéré tán.
Ìgbìmọ̀ Tó Ń Ṣètò Ìrànwọ́ Nígbà Àjálù ti ṣètò àwọn ará tó yọ̀ǹda ara wọn láti ṣiṣẹ́ pẹ̀lú Ẹ̀ka Tó Ń Yàwòrán Ilé Tó sì Ń Kọ́ Ọ kí wọ́n lè ṣèwádìí bí ilé kọ̀ọ̀kan ṣe bà jẹ́ tó.
Láwọn ibi tí ẹ̀mí àwọn ará ti wà nínú ewu, wọ́n ṣètò láti kó wọn lọ síbòmíì.
Ó dá wa lójú pé Jèhófà ò ní yéé ran àwọn ará wa ní South Africa lọ́wọ́ bí wọ́n ṣe ń kojú ìṣòro tó le gan-an yìí.—Sáàmù 34:19.
Òjò àrọ̀ọ̀rọ̀dá tó wáyé lórílẹ̀-èdè Tógò ní àsìkò òjò ọdún 2019 fa àkúnya omi ní ibi púpọ̀ láwọn ìgbèríko ìlú Lome, lórílẹ̀-èdè Tógò.
Àwọn akéde ọgọ́rùn-ún méjì ó lé mẹ́tàdínlọ́gọ́ta (257) tó wà ní ìjọ méje ọ̀tọ̀ọ̀tọ̀ ló fara gbá nínú ìṣẹ̀lẹ̀ náà.
Ẹ̀ka ọ́fíìsì tó ń bójú tó orílẹ̀-èdè náà ti ń pèsè ìrànwọ́ fún àwọn akéde yìí.
Láwọn ibì kan tí àkúnya omi náà ti ṣẹlẹ̀, omi náà fẹ́ẹ̀ mu èèyàn dé ìbàdí, èyí mú kó pọndandan kí àwọn ará tó jẹ́ mọ́kànléláàádọ́ta (51) sá kúrò nílé.
Àwọn akéde tó wà nítòsí ti gba àwọn ará yìí sílé, wọ́n sì ń bójú tó wọn.
Àgbàrá òjò ti ba díẹ̀ lára àwọn omi tó ṣeé lò ní agbègbè yẹn jẹ́.
Ìgbìmọ̀ Ẹ̀ka Benin tó ń bójú tó iṣẹ́ wa ní Tógò ti ṣètò pé kí alábòójútó àyíká àtàwọn alàgbà pín àwọn nǹkan táwọn ará wa lè lò fún wọn.
Lára ẹ̀ ni oògùn tó ń pa kòkòrò inú omi, kẹ́míkà apakòkòrò àti kẹ́míkà tí wọ́n fi ń sọ aṣọ di funfun tí wọ́n ń pè ní bleach.
A gbàdúrà pé kí Jèhófà bù kún àwọn ará wa ní Tógò bí wọ́n ṣe ń fi ìfẹ́ ìfara-ẹni-rúbọ hàn síra wọn.—Jòhánù 13:34, 35.
Ní March 17, 2019, Arákùnrin Kenneth Cook tó jẹ́ ara Ìgbìmọ̀ Olùdarí mú Bíbélì Ìtumọ̀ Ayé Tuntun tá a tún ṣe jáde lédè Shona níbi àkànṣe ìpàdé kan tí wọ́n ṣe ní Gbọ̀ngàn Àpéjọ Harare lórílẹ̀-èdè Sìǹbábúwè.
Ọdún mẹ́ta sẹ́yìn ni iṣẹ́ ìtúmọ̀ Bíbélì tá a mú jáde yìí bẹ̀rẹ̀.
Nǹkan bí ẹgbẹ̀rún méjì ààbọ̀ (2,500) àwọn ará ló wá sí Gbọ̀ngàn Àpéjọ náà fún àkànṣe ìpàdé yìí.
A ta àtagbà rẹ̀ sí ọgọ́rùn mẹ́ta ó dín márùn-ún (295) Gbọ̀ngàn Ìjọba àti Gbọ̀ngàn Àpéjọ mẹ́rin, iye àwọn tó sì wá síbẹ̀ tó ẹgbẹ̀rún mẹ́tàlélógójì (43,000).
Arákùnrin kan sọ pé: “Ó wù mí kí n ti máa lo Bíbélì tá a tún ṣe náà lóde ẹ̀rí.
Ọ̀rọ̀ rẹ̀ rọrùn, ó sì dùn mọ́ni, èyí kìí jẹ́ kéèyàn fẹ́ gbé e sílẹ̀ tó bá ń kà á.
Ọpẹ́ ni fún Jèhófà torí ẹ̀bùn yìí.”
Bíbélì tá a tún ṣe yìí máa wúlò gan-an fún ẹgbẹ̀rún méjìdínlógójì (38,000) àwọn ará tó ń sọ èdè Shona.
Tá a bá pín mílíọ̀nù mẹ́sàn-án (9,000,000) èèyàn tó ń gbé ní Sìǹbábúwè sọ́nà mẹ́wàá, àwọn tó ń sọ èdè Shona tó nǹkan bí ìdá mẹ́jọ, torí náà Bíbélì yìí máa mú kó rọrùn fáwọn ará láti wàásù.
Bíbélì kọ̀ọ̀kan tá à ń mú jáde ń fi ẹ̀rí hàn pé Jèhófà ń bù kún iṣẹ́ ìtumọ̀ tá à ń ṣe kárí ayé.
Inú wa dùn pé Ọ̀rọ̀ Ọlọ́run ti ń wà lóríṣiríṣi èdè àbínibí kí àwọn púpọ̀ sí i lè rí i kà.—Ìṣe 2:8.
Lóṣù August 2018, iṣẹ́ ìkọ́lẹ́ bẹ̀rẹ̀ lórí ẹ̀ka ọ́fíìsì wa tuntun tó wà ní ìlú Buenos Aires, lórílẹ̀-èdè Ajẹntínà.
Ilé tuntun yìí máa ní àyè ibi iṣẹ́ mẹ́rìndínlógóje (136) àti ilé gbígbé méjì tó ní yàrá méjìndínlọ́gọ́rùn-ún (98).
Ilé yìì yàtò sáwọn ilé tó wà káàkiri tí à ń lò fún ẹ̀ka ọ́fíìsì lọ́wọ́lọ́wọ́ báyìí torí pé ibì kan náà ni ilé tuntun yìí wà, èyí máa mú kí iṣẹ́ yá, kó sì túbọ̀ rọrùn.
Nínú àwọn fọ́tò tó wà nísàlẹ̀ yìí, ẹ máa rí bí iṣẹ́ náà ṣe lọ sí nígbà tí wọ́n bẹ̀rẹ̀ rẹ̀.
Ilẹ̀ náà fẹ̀ tó 91,758 ẹsẹ̀ bàtà, ẹ̀yìn òde ìlú Buenos Aires, tó jẹ́ olú ìlú Ajẹntínà ló sì wà.
Ní October 6 sí 18, 2018, àwọn ará wa wàásù lákànṣe láwọn ibi térò pọ̀ sí nígbà Eré Ìdárayá Òlíńpíìkì Ọdún 2018 tó wáyé ní ìlú Buenos Aires, lórílẹ̀-èdè Ajẹntínà.
Àwọn eléré ìdárayá láti erékùṣù Saint Kitts àti Nevis wá síbi àtẹ náà.
Ọgọ́rọ̀ọ̀rún ìtẹ̀jáde làwọn èèyàn ń gbà lójoojúmọ́ lásìkò ìwàásù àkànṣe náà.
Àwọn tó kópa nínú eré ìdárayá tó wà fáwọn ọ̀dọ́ náà lé ní ẹgbẹ̀rún mẹ́rin (4,000), wọ́n wá láti igba ó lé mẹ́fà (206) orílẹ̀-èdè, àwọn èèyàn gbà pé eré ìdárayá yìí ló tóbi jù lọ láyé, torí oríṣiríṣi eré ìdárayá tó wà fáwọn ọ̀dọ́ tí ọjọ́ orí wọn wà láàárín ọdún mẹ́ẹ̀ẹ́dógún (15) sí méjìdínlógún (18) ni wọ́n ṣe níbẹ̀.
Kí ọ̀pọ̀ àwọn eléré ìdárayá àtàwọn àlejò tó wá láti oríṣiríṣi ilẹ̀ yìí lè gbọ́ nípa ẹ̀kọ́ Bíbélì, ó ju ẹgbẹ̀rún mẹ́fà ó lé ọgọ́rùn-ún mẹ́rin (6,400) Ẹlẹ́rìí Jèhófà tó kópa nínú ìwàásù náà.
Àwọn ará wa lo ọgọ́rùn-ún mẹ́ta ó lé àádọ́rùn-ún (390) àtẹ ìwé ní nǹkan bí ibi ọgọ́rùn-ún (100) ọ̀tọ̀ọ̀tọ̀.
Torí pé àwọn ọ̀dọ́ ni eré ìdárayá náà wà fún, àwọn ará lo ìwé Awọn Ìbéèrè Tí Awọn Ọ̀dọ́ Ń Béèrè​—Awọn Ìdáhùn Tí Ó Gbéṣẹ́ apá méjèèjì àti ìwé pẹlẹbẹ Ìdáhùn Àwọn Ìbéèrè 10 Táwọn Ọ̀dọ́ Ń Béèrè.
Àwọn ìwé náà wà níbẹ̀ lóríṣiríṣi èdè, irú bíi Lárúbáwá, Chinese, Gẹ̀ẹ́sì, Faransé, German, Korean, Potogí, Russian, Sípáníìṣì àti Èdè Àwọn Adití Lọ́nà ti Ajẹntínà. Nǹkan bí ọgọ́rùn-ún méje ó lé àádọ́rùn-ún (790) ìtẹ̀jáde làwọn èèyàn ń gbà lójoojúmọ́ lásìkò eré ìdárayá náà.
Inú àwọn ará tó kópa nínú iṣẹ́ ìwàásù náà dùn gan-an láti sọ ìrètí tó wà nínú Bíbélì fún tọmọdé tàgbà.—Sáàmù 110:3.
Orílẹ̀-èdè Argentina ni wọ́n bí Arábìnrin Cecilia Alvarez sí.
Ó sì ti kojú ọ̀pọ̀ ìṣòro àìlera tó le gan-an.
Kò ju ọmọ ọjọ́ mẹ́rìndínlógún (16) lọ nígbà tó ṣe iṣẹ́ abẹ àkọ́kọ́. Ní May 18, 1994, àwọn dókítà ní orílẹ̀-èdè Argentina ṣiṣẹ́ abẹ láti ṣàtúnṣe sí àléébù kan tó wà lórí ọ̀pá ẹ̀yìn àti awọ fẹ́lẹ́ tó bo egungun ẹ̀yìn rẹ̀.
Ní báyìí, Cecilia ti pé ẹni ọdún mẹ́ẹ̀ẹ́dọ́gbọ̀n (25), ó ti ṣe iṣẹ́ abẹ mẹ́tàlélógójì (43), ọ̀pọ̀ nínú rẹ̀ ló sì jẹ́ nígbà tó wà lọ́mọdé.
Ó tiẹ̀ ṣe iṣẹ́ abẹ kan láìpẹ́ yìí níbi tí wọ́n ti ṣàtúnṣe egungun ìbàdí apá òsì rẹ̀.
Bíi tàwọn iṣẹ́ abẹ míì tó ti ṣe tẹ́lẹ̀, wọ́n ṣe èyí náà láṣeyọrí láì fa ẹ̀jẹ̀ sí i lára.
1999: Cecilia nígbà tó wà lọ́mọ ọdún márùn-ún ní ilé ìwòsàn àwọn ọmọdé, ìyẹn Juan P. Garrahan Children’s Hospital
Cecilia sọ pé: “Ọ̀pọ̀ iṣẹ́ abẹ tí mo ti ṣe sẹ́yìn àtàwọn ìtọ́jú tí mo ti gbà tán mi lókun gan-an.”
Àmọ́, ọkàn ẹ̀ balẹ̀, ó sì gbára lé Jèhófà.
Pẹ̀lú ìrànlọ́wọ́ àwọn òbí rẹ̀, ó ń sapá láti ṣe àwọn ohun tí àwọn dókítà bá sọ pé kó ṣe.
Cecilia sọ pé: “Ohun kan tí mo máa ń fọwọ́ pàtàkì mú ni pé, mó máa ń múra sílẹ̀ fún iṣẹ́ abẹ.
Ìyẹn gba pé kí n lo àwọn oògùn ẹ̀jẹ̀, kí n sì jẹ àwọn oúnjẹ tí á mú kí sẹ́ẹ̀lì pupa inú ẹ̀jẹ̀ pọ̀ sí i.”
Nígbà tí Cecilia ń sọ̀rọ̀ nípa bí àwọn onímọ̀ ìṣègùn ṣe ràn án lọ́wọ́ láti ọdún yìí wá, ó sọ pé: “Mo mọyì iṣẹ́ wọn gan-an, kì í ṣe torí pé wọn gba ẹ̀mí mi là nìkan, ṣùgbọ́n torí pé wọn tún fi ọ̀wọ̀ hàn fún ìpinnu mi láti má ṣe gba ẹ̀jẹ̀.”
Dókítà Ernesto Bersusky, ẹni tó ti fẹ̀yìn tì lẹ́nu iṣẹ́ ìṣègùn egungun ẹ̀yìn tó lábùkù
Àwọn onímọ̀ ìṣègùn tó tọ́jú Cecilia bọ̀wọ̀ fún òun àtàwọn ará tó ràn án lọ́wọ́.
Dókítà Ernesto Bersusky, tó ti fìgbà kan rí jẹ́ olórí àwọn tó ń tọ́jú egungun ẹ̀yìn ní ilé ìwòsàn àwọn ọmọdé tó ń jẹ́ Juan P. Garrahan Children’s Hospital nílùú Buenos Aires, tó ti ṣiṣẹ́ abẹ egungun ẹ̀yìn fún Cecilia lọ́pọ̀ ìgbà sọ pé: “Kò sígbà tí mo fẹ́ ṣiṣẹ́ abẹ fún Cecilia, tí kì í wú mi lórí láti rí bó ṣe fọwọ́ pàtàkì mú ìpinnu rẹ̀ àti bó ṣe máa ń ṣàlàyé ìgbàgbọ́ rẹ̀ láì fìkan pe méjì.
Mo ti bá a sọ̀rọ̀ láìmọye ìgbà, tí màá sì ṣàlàyé àwọn ohun tí mo fẹ́ ṣe, ìyẹn nìkan kọ́, máà tún fi í lọ́kàn balẹ̀ pé a ò ní fàjẹ̀ sí i lára.”
Dókítà Susana Ciruzzi, agbẹjọ́rò àti onímọ̀ nípa ìlànà ìwà híhù nílé ìwòsàn
Dókítà Susana Ciruzzi, tó jẹ́ agbẹjọ́rò àti ọkàn lára ìgbìmọ̀ tó ń rí sí ìwà tó yẹ káwọn oníṣègùn máà hù ní ilé ìwòsàn ọmọdé tó ń jẹ́ Juan P. Garrahan Children’s Hospital sọ pé: “Ìfọwọ́sowọ́pọ̀ tó wà láàárín àwọn Ẹlẹ́rìí Jèhófà àtàwọn onímọ̀ ìṣègùn kì í ṣe kékeré.
A ti ṣiṣẹ́ pọ̀ pẹ̀lú àwọn Ẹlẹ́rìí Jèhófà, a sì ti fi ara wa jìn láti yí èrò, ọgbọ́n àti ìmọ̀ ìjìnlẹ̀ pa dà, nípa bẹ́ẹ̀, èyí ti jẹ́ ká ṣàwárí àwọn ìtọ́jú míì téèyàn lè yàn dípò fífa ẹ̀jẹ̀ síni lára.”
Gẹ́gẹ́ bí Cecilia ṣe sọ, láfikún sí báwọn akọ́ṣẹ́mọṣẹ́ onímọ̀ ìṣègùn ṣe sapá ribiribi, ó tún gbóríyìn fún bí àwọn onígbàgbọ́ ẹlẹgbẹ́ rẹ̀ ṣe dúró tì í gbá-gbá-gbá, ó sọ pé: “Mi ò mọ bí mi ò bá ṣe dúpẹ́ fún iṣẹ́ takuntakun tí Ìgbìmọ̀ Alárinà Ilé Ìwòsàn (HLC) àti Ẹgbẹ́ Tó Ń Bẹ Àwọn Aláìsàn Wò ṣe.
Láìka pé àwọn arákùnrin yìí ní ìdílé tiwọn àtàwọn nǹkan míì tí wọ́n ń bójú tó sí, síbẹ̀ wọ́n ló okun àti àkókò wọn, torí kò sígbà tá a nílò wọn tí wọ́n sọ pé ó sú àwọn rí, mo mọyì wọn gan-an.”
Bó tiẹ̀ jẹ́ pé, gbogbo ìgbà ni ara máa ń ro Cecilia tó sì jẹ́ pé orí kẹ̀kẹ́ arọ ló máa ń wà nígbà gbogbo, ó ti pé ẹni ọdún mẹ́ẹ̀ẹ́dọ́gbọ̀n (25) báyìí síbẹ̀ ó gbà pé ọ̀la ń bọ̀ wá dáa, kò sì ro ara rẹ̀ pin. Kódà, ó tiẹ̀ sọ pé: “Mo mọ̀ pé àwọn ohun tó ṣẹlẹ̀ sí mi yìí ti túbọ̀ sọ mí di ẹni ọ̀tún, ó sì ti jẹ́ kí n lè máa gbé àwọn ànímọ́ Kristẹni yọ.”
July 2019: Cecilia wà lóde ẹ̀rí pẹ̀lú aṣáájú ọ̀nà ẹlẹgbẹ́ rẹ̀
Cecilia tún sọ pé: “Lẹ́yìn ọ̀kan lára àwọn iṣẹ́ abẹ tí mo ṣe, ọkàn lára Ìgbìmọ̀ Alárinà Ilé Ìwòsàn bẹ̀ mí wò, ó sì tọ́ka sí Òwe 10:22 tó sọ pé: ‘Ìbùkún Jèhófà ló ń sọni di ọlọ́rọ̀, kì í sì í fi ìrora [tó máa wà títí láé] kún un.’
Kò sígbà tí mi ò kì í rántí àwọn ọ̀rọ̀ yìí.”
Ní May 1, 2019, Arábìnrin Cecilia rí ìbùkún àrà ọ̀tọ̀ kan gbà nígbà tí ètò Ọlọ́run fọwọ́ sí i pé kó di aṣáájú-ọ̀nà déédéé.
Ó hàn kedere pé, Jèhófà ti tu arábìnrin wa ọ̀wọ́n yìí nínú, ó sì tún fún un lókun.
Nípa bẹ́ẹ̀, òun náà ń fi tayọ̀tayọ̀ sọ̀rọ̀ ìtùnú tó wà nínú Ọ̀rọ̀ Ọlọ́run fún àwọn ẹlòmíì.
A nígbàgbọ́ pé bí Jèhófà ṣe tú Cecilia nínú, bẹ́ẹ̀ náà láá máa tu gbogbo wa nínú láìka onírúurú ìpọ́njú tó lè dé bá wa sí.​—2 Kọ́ríńtì 1:4.
Ilẹ̀ tó ya ní ìlú La Paz lórílẹ̀-èdè Bolivia ba nǹkan jẹ́ gan-an lágbègbè San Jorge Kantutani ní April 30, 2019.
Ọ̀pọ̀lọpọ̀ èèyàn ló ní láti kúrò níbi tí wọ́n ń gbé.
Bó tiẹ̀ jẹ́ pé kò sí ìkankan lára àwọn ará wa tí àjálù yìí pa tàbí tó ṣe léṣe, ẹ̀ka ọ́fíìsì wa ní Bolivia sọ pé ó ba ilé méjì tó jẹ́ tàwọn ará wa jẹ́ pátápátá.
Bákan náà, ìdílé mọ́kànlá (11) àwọn ará wa ló ń gbé lágbègbè tọ́rọ̀ yìí ti ṣẹlẹ̀, àmọ́ kò fi bẹ́ẹ̀ sí nǹkan kan tó ṣe àwọn ilé wọn.
Ẹ̀ka ọ́fíìsì ṣètò Ìgbìmọ̀ Tó Ń Ṣètò Ìrànwọ́ Nígbà Àjálù, ìgbìmọ̀ yìí pẹ̀lú àwọn alábòójútó àyíká àtàwọn alàgbà tó wà lágbègbè náà ń fáwọn ará níṣìírí, wọ́n sì ń pèsè àwọn ohun tí wọ́n nílò.
Àwọn ará tó wà lágbègbè yìí wà lójúfò gan-an, torí ó ṣeé ṣe kí ilẹ̀ tún ya níbẹ̀ tí òjò míì bá rọ̀.
A dúpẹ́ pé àwọn ará wa ò fara pa, wọ́n sì ti ń rí ìrànlọ́wọ́ tí wọ́n nílò.—Gálátíà 6:10.
Déètì: July 12 sí 14, 2019
Ibi Tá A Ti Ṣe É: São Paulo Expo ní São Paulo, Brazil
Èdè: Èdè Adití ti Brazil, Gẹ̀ẹ́sì, Faransé, Italian, Potogí, Sípáníìṣì
Àwọn Tó Wá: 36,624
Àwọn Tó Ṣèrìbọmi: 291
Àwọn Tó Wá Láti Ìlẹ̀ Òkèèrè: 7,000
Áwọn Ẹ̀ka Ọ́fíísì Tó Wá: Àǹgólà, Ajẹntínà, Belgium, Czech-Slovak, Faransé, Ítálì, Mòsáńbíìkì, Pọ́túgà, Scandinavia, Suriname, Trinidad and Tobago, Amẹ́ríkà, Fẹnẹsúélà
Ìrírí: Maria Luiza Gonçalves ló máa ń ṣètò bí wọ́n ṣe ń báwọn tó ń wá sí ọgbà ẹranko tó wà ní São Paulo Zoo sọ̀rọ̀, nígbà tó ń kí àwọn tó wá sí àpéjọ káàbọ̀, ó ní: “Ọ̀pọ̀ àwọn tó ń wá ṣe nǹkan níbí ni mo ti bá pàdé.
Jálẹ̀ ọdún ni wọ́n sì máa ń wá, àmọ́ tiyín yàtọ̀, mi ò tíì ráwọn tó pọ̀, síbẹ̀ tí wọ́n lọ́yàyà, tí wọ́n sì wà létòlétò bíi tiyín rí.
Ẹ mà nífẹ̀ẹ́ ara yín ò! Ó hàn nínú bẹ́ ẹ ṣe ń gbáni mọ́ra, bẹ́ ẹ ṣe ń ṣe síra yín àti nínú àwọn orin yín.”
Láti January 18, 2020 ni àrọ̀ọ̀rọ̀dá òjò ti ń rọ̀ ní ìpínlẹ̀ Espírito Santo àti Minas Gerais lórílẹ̀-èdè Brazil, ìyẹn sì fa àkúnya omi tó lágbára gan-an.
Omi tó ń ya wọnú ìlú ba ọ̀pọ̀ ilé jẹ́, ó gbé ọ̀pọ̀ ọkọ̀ lọ, ó sì hú àwọn igi dà nù.
Àwọn aláṣẹ sọ pé, ẹgbẹẹgbẹ̀rún èèyàn ló ti sá fi ilé wọn sílẹ̀, ó sì ju ọgọ́ta (60) èèyàn tó ti pàdánù ẹ̀mí wọn.
Nílùú Iconha àti Alfredo Chaves, àkúnya omi náà ba ilé àwọn Ẹlẹ́rìí Jèhófà mẹ́sàn-án jẹ́, àwọn arákùnrin àtàwọn arábìnrin mẹ́tàdínlọ́gbọ̀n (27) ló sì ń gbébẹ̀.
Inú wá dùn pé kò sí ará wa kankan tó fara pa tàbí tó kú nínú ìṣẹ̀lẹ̀ náà.
Nǹkan bí ọgọ́rùn-ún (100) èèyàn tí wọ́n jẹ́ Ẹlẹ́rìí láti agbègbè yẹn ló yọ̀ǹda ara wọn kí wọ́n lè ṣèrànwọ́ fáwọn ará tí àkúnya omi náà ba ilé wọn jẹ́.
Àwọn alàgbà bójú tó bí wọ́n ṣe pín oúnjẹ, omi àti aṣọ táwọn ará fi ṣètìlẹ́yìn.
Yàtọ̀ síyẹn, àwọn ará tún ilé àwọn arákùnrin àtàwọn arábìnrin wọn ṣe, títí kan ilé àwọn aládùúgbò tí kì í ṣe Ẹlẹ́rìí Jèhófà.
Kò sí ará wa kankan tó fara pa tàbí tó kú nínú ìṣẹ̀lẹ̀ náà.
Àmọ́, Gbọ̀ngàn Ìjọba márùn-ún ló bà jẹ́, ó sì fẹ́rẹ̀ẹ́ tó àádọ́ta (50) ìdílé Ẹlẹ́rìí Jèhófà tó sá kúrò nílé wọn.
Àkúnya omi náà ká àwọn ará wa kan mọ́ débi pé ọkọ ojú omi ni wọ́n fi gbé wọn láti àjà kejì ilé wọn.
Gbogbo àwọn arákùnrin àtàwọn arábìnrin tí àkúnya omi náà ba ilé wọn jẹ́ ni àwọn Ẹlẹ́rìí Jèhófà míì gbà sílé.
Ẹ̀ka ọ́fíìsì yan Ìgbìmọ̀ Tó Ń Ṣètò Ìrànwọ́ Nígbà Àjálù ní ìpínlẹ̀ Espírito Santo àti Minas Gerais, ìgbìmọ̀ yìí ló ń ṣètò bí wọ́n ṣe máa pèsè ìrànwọ́ fáwọn tí àjálù náà bá.
Ìgbìmọ̀ Tó Ń Ṣètò Ìrànwọ́ Nígbà Àjálù láwọn ìpínlẹ̀ yìí máa ṣiṣẹ́ pẹ̀lú àwọn alábòójútó àyíká àtàwọn alàgbà láti pèsè ohun táwọn ará tí àjálù náà bá nílò nípa tara, kí wọ́n sì fi Bíbélì tù wọ́n nínú.
A ò ní jẹ́ kó sú wa láti máa gbàdúrà fáwọn ará tí àkúnya omi náà fìyà jẹ.
A dúpẹ́ pé Jèhófà ń lo ẹgbẹ́ ará wa láti fún wọn lókun, láti tù wọ́n nínú àti láti máa pèsè àwọn ohun tí wọ́n nílò.​—Sáàmù 28:7.
Ní Friday, January 25, 2019, ibi tó ń gba omi dúró fáwọn tó ń wa kùsà ya lulẹ̀ ní ìlú Brumadinho, ìpínlẹ̀ Minas Gerais, lórílẹ̀-èdè Brazil, ó sì mú kí àbàtà tó pọ̀ gan-an ya wọ̀lú.
Ó kéré tán àádọ́jọ (150) èèyàn ló kú, àwọn méjìlélọ́gọ́sàn-án (182) míì sì wà tí wọ́n ṣì ń wá títí di báyìí.
Ìjọ méjì ló wà ní ìlú Brumadinho, àwọn Ẹlẹ́rìí tó wà níbẹ̀ ń lọ sí bí ọgọ́sàn-án (180), ilé iṣẹ́ tó ń wa kùsà náà sì ni púpọ̀ wọn ti ń ṣiṣẹ́.
Àwọn arákùnrin mẹ́wàá ló ń ṣiṣẹ́ níbi tó ń gba omi dúró náà nígbà tó ya lulẹ̀.
Mẹ́sàn-án lára wọn ò fara pa, àmọ́ ó dùn wá pé a ò tíì rí ẹnì kan tó kù tó jẹ́ alàgbà títí di báyìí.
Yàtọ̀ síyẹn, ìdílé márùn-ún ó kéré tán ló ní láti kúrò ní ilé wọn, kódà ńṣe ni ọ̀kan lára àwọn ilé náà bà jẹ́ pátápátá.
Ọ̀kan lára Ìgbìmọ̀ Ẹ̀ka ní Brazil àtàwọn alábòójútó àyíká tó wà lágbègbè náà lọ wo àwọn tí ọ̀rọ̀ yìí ṣẹlẹ̀ sí, kí wọ́n lè fún wọn níṣìírí nípa tẹ̀mí, kí wọ́n sì pèsè ohun tí wọ́n nílò.
Àdúrà wa ni pé kí Baba wa ọ̀run tu àwọn tí àjálù yìí kan nínú kó sì pèsè ohun tí wọ́n nílò fún wọn.—Róòmù 15:5.
Láàárọ̀ kùtù December 18, iná sọ nínú ìlú Manaus lórílẹ̀-èdè Brazil, ó sì ba ó kéré tán ọgọ́rùn-ún mẹ́fà (600) ilé jẹ́.
Bó tiẹ̀ jẹ́ pé a ò gbọ́ pé iná náà pa ẹnì kankan, àwọn mẹ́rin fara pa, ó sì lé ní ẹgbẹ̀rún méjì (2,000) èèyàn tó ní láti kúrò níbi tí wọ́n ń gbé.
Ìròyìn tá a gbọ́ láti ẹ̀ka ọ́fíìsì wa ní Brazil fi hàn pé kò sí ìkankan lára àwọn ará tí iná náà pa tàbí tó ṣe léṣe.
Àmọ́, ilé mẹ́wàá tó jẹ́ tàwọn ará wa ló bà jẹ́, ìyẹn sì mú kí akéde méjìdínlógún (18) pẹ̀lú àwọn mọ̀lẹ́bí wọn tí kì í ṣe Ẹlẹ́rìí kúrò níbi tí wọ́n ń gbé.
Ẹ̀ka ọ́fíìsì ti dá Ìgbìmọ̀ Tó Ń Ṣètò Ìrànwọ́ Nígbà Àjálù sílẹ̀ kí wọ́n lè pèsè ohun táwọn akéde tí ọ̀rọ̀ náà kàn nílò.
Ó dá wa lójú pé àwọn ará wa tí ìjàǹbá iná yìí kàn ní Brazil kò ní jẹ́ kó sú wọn bí wọ́n ṣe ń gbẹ́kẹ̀ lé Jèhófà tó jẹ́ ‘ibi ààbò wa ní àkókò wàhálà.’—Sáàmù 9:9, 10.
Ní May 31, 2018, Ilé Ẹjọ́ Gíga Jù Lọ ní ilẹ̀ Kánádà sọ ìpinnu tí wọ́n fẹnu kò sí pé wọ́n fàyè gba àwa Ẹlẹ́rìí Jèhófà pé a lè yọ ẹnì kan lẹ́gbẹ́ láìsí pé à ń gbàyè nílé ẹjọ́.
Inú wa dùn gan-an sí bí wọ́n ṣe dá àwọn ìlànà òdodo Jèhófà láre yìí.​—Aísáyà 33:22.
Nínú ẹjọ́ Highwood Congregation of Jehovah’s Witnesses (Judicial Committee) v. Wall, Ilé Ẹjọ́ Gíga Jù Lọ ti Kánádà fohùn ṣọ̀kan ní May 31, 2018 pé “àwọn ẹlẹ́sìn lómìnira láti pinnu ẹni tí wọ́n bá fẹ́ kó wà nínú ẹ̀sìn wọn, wọ́n sì lómìnira láti ṣe òfin tí wọ́n á máa tẹ̀ lé nínú ẹ̀sìn wọn,” èyí sì fi hàn pé wọ́n fọwọ́ sí i pé ilé ẹjọ́ ò gbọ́dọ̀ dá sí ètò táwọn Ẹlẹ́rìí Jèhófà ṣe nípa yíyọ ẹnì kan lẹ́gbẹ́.
Ilé Ẹjọ́ Gíga Jù Lọ ti Kánádà (àwòrán apá òsì) ní Ottawa.
Ibi tí Ilé Ẹjọ́ náà parí èrò sí ni pé ìlànà táwọn Ẹlẹ́rìí Jèhófà máa ń tẹ̀ lé lórí ọ̀rọ̀ ẹni tó dá ẹ̀ṣẹ̀ tó burú jáì “kì í ṣe èyí tó ní ìkórìíra nínú, kàkà bẹ́ẹ̀, ṣe ló máa ń jẹ́ kí wọ́n lè ran ẹni náà lọ́wọ́ kó lè pa dà di ara Ìjọ,” Ilé Ẹjọ́ náà sì dájọ́ pé àwọn ilé ẹjọ́ yòókù ò gbọ́dọ̀ dá sí irú ọ̀rọ̀ bẹ́ẹ̀, torí kì í ṣe nǹkan gbogboogbò, ọ̀rọ̀ ẹ̀sìn ni.
Adájọ́ Malcolm Rowe tó jẹ́ adájọ́ Ilé Ẹjọ́ Gíga Jù Lọ ṣàlàyé ìdí tí ìgbìmọ̀ ẹlẹ́ni mẹ́sàn-án tó gbọ́ ẹjọ́ náà fi ṣèdájọ́ yẹn, ó ní: “Àwọn ìlànà àti òfin tí ẹ̀sìn pàtó kan ń tẹ̀ lé lè wé mọ́ ohun kan tí wọ́n gbà gbọ́, bá a ṣe rí i nínú ẹjọ́ yìí.
Kò sí agbára lọ́wọ́ ilé ẹjọ́, bẹ́ẹ̀ ni wọn ò láṣẹ láti ṣèpinnu lórí irú àwọn ọ̀rọ̀ báyìí tó jẹ mọ́ ọ̀rọ̀ ẹ̀sìn torí wọn ò mọ kúlẹ̀kúlẹ̀ nípa ohun tí wọ́n gbà gbọ́.”
Philip Brumley, tó jẹ́ agbẹjọ́rò àgbà fáwọn Ẹlẹ́rìí Jèhófà sọ pé: “Ìpinnu tí Ilé Ẹjọ́ Gíga Jù Lọ ti Kánádà ṣe yìí mú kí wọ́n fohùn ṣọ̀kan pẹ̀lú àwọn ilé ẹjọ́ gíga ní Ajẹntínà, Brazil, Hungary, Ireland, Ítálì, Peru, Poland àti Amẹ́ríkà, pé àwọn fọwọ́ sí i pé a lẹ́tọ̀ọ́ lábẹ́ òfin láti tẹ̀ lé ìlànà tó wà nínú Ìwé Mímọ́ tó bá dọ̀rọ̀ ká pinnu ẹni tó tóótun láti jẹ́ Ẹlẹ́rìí Jèhófà.”—1 Kọ́ríńtì 5:11; 2 Jòhánù 9-11.
Ìjọ Iqaluit wà ní ọ̀kan lára àwọn erékùṣù tí yìnyín ti máa ń jábọ́ gan-an lápá àríwá orílẹ̀-èdè Kánádà, àwọn akéde mẹ́tàdínlógún (27) ló wà nínú ìjọ yẹn, nínú àwọn ẹni márùndínlọ́gọ́ta (55) tí wọ́n ń kọ́ lẹ́kọ̀ọ́ Bíbélì, méjìlá (12) ló dara pọ̀ mọ́ wọn lórí ẹ̀rọ ayélujára láti gbọ́ àsọyé Ìrántí Ikú Kristi, inú wọn sì dùn gan-an pé àwọn ṣe bẹ́ẹ̀.
Látilẹ̀, kò lè rọrùn rárá fún èyí tó pọ̀ lára àwọn tí wọ́n ń kọ́ lẹ́kọ̀ọ́ Bíbélì láti wá sí Ìrántí Ikú Kristi, ó tiẹ̀ lè má ṣeé ṣe rárá ni.
Ìdí sì ni pé ìpínlẹ̀ ìwàásù ìjọ náà tóbí gan-an, ó bẹ̀rẹ̀ láti ìlú Kimmirut lọ sí ìyànníyàn ìlú Grise Fiord tó jẹ́ apá ibi tó jìnnà jù lọ ní apá àríwá orílẹ̀-èdè Kánádà.
Ọdún yìí ni ìgbà àkọ́kọ́ táwọn tá à ń kọ́ lẹ́kọ̀ọ́ Bíbélì dara pọ̀ mọ́ wa láti ṣe Ìrántí Ikú Kristi.
Ẹnì kan tá à ń kọ́ lẹ́kọ̀ọ́ Bíbélì ní agbègbè Grise Fiord pe àwọn mẹ́rin míì, bó ṣe di pé àwọn márùn-ún ló dara pọ̀ mọ́ wa láti ṣe Ìrántí Ikú Kristi, bó tiẹ̀ jẹ́ pé ọ̀nà wọn jìn gan-an sí wa.”
Bí nǹkan ṣe rí lásìkò tí àrùn COVID-19 gbòde yìí mú kí ọ̀pọ̀ lára àwọn arákùnrin àtàwọn arábìnrin tó wà ní ìjọ Iqaluit rí bó ti ṣe pàtàkì tó pé ká mọ onírúurú ọ̀nà tá tún lè gbà wàásù.
Arábìnrin Kathy Burechailo sọ pé: “À ń pe àwọn èèyàn tó wà láwọn agbègbè oníyìnyìn ní ìlà òòruń orílẹ̀-èdè yìí lórí fóònù, a sì ń báwọn sọ̀rọ̀.
Inú mi dùn gan-an pé mo lè bá àwọn èèyàn tó wà làwọn ọ̀nà jíjìn yẹn sọ̀rọ̀ Jèhófà! Ìdí sì ni pé wọn ò lè jáde nílé, wọ́n nílò ẹni tó máa tù wọ́n nínú.”
Arábìnrin Laura McGregor sọ pé: “Nǹkan ò rọrùn rárá fún wa ní ìlú Iqaluit látìgbà tí oníkálùkù wa ti wà nílé nítorí àrùn tó gbòde yìí.
Kò sówó lọ́wọ́, ẹ̀rù sì tún ń bà ọ̀pọ̀ èèyàn torí pé wọn ò mọ ohun tó lè ṣẹlẹ̀ bọ́jọ́ ṣe ń gorí ọjọ́.
Ìgbà àkọ́kọ́ rèé tá a màá ṣe búrẹ́dì Ìrántí Ikú Kristi ní ìdílé wa.
Àmọ́ a gbádùn bá a ṣe jọ wà pa pọ̀, ó jẹ́ ká túbọ̀ mọyì bí ètò Ìrántí Ikú Kristi ṣe rọrùn tó àti bí kò sì la ariwo lọ, a dúpẹ́ lọ́wọ́ Jèhófà pé ohun tá a nílò wà lárọ̀ọ́wọ́tó, kò sì ṣòro ṣe.”
Arákùnrin Demeester fi kún un pé: “Òótọ́ ni pé àrùn COVID-19 yìí kò jẹ́ ká lè wà pa pọ̀ bá a ṣe máa ń ṣe látẹ̀yìn wá, síbẹ̀ ìyàlẹ́nu ló jẹ́ pé a túbọ̀ sún mọ́ra gan-an lásìkò Ìrántí Ikú Kristi yìí.
Mánigbàgbé ni Ìrántí Ikú Kristi tọdún yìí jẹ́!”
Àwọn ará tó wà ní ìjọ Iqaluit nírètí pé àwọn náà máa ní Gbọ̀ngàn Ìjọba tiwọn láìpẹ́, tí ipò nǹkan bá ti yí pa dà sí rere.
Ní báyìí ná, ó dá wa lójú pé Jèhófà máa bù kún gbogbo ìsapá wọn láti rí i pé ìhìn rere Ìjọba Ọlọ́run dé àwọn ibi tó jìnnà jù lọ lápá àríwá orílẹ̀-èdè Kánádà, tó jẹ́ ọ̀kan lára ibi tó jìnnà jù lọ ní ayé!​—Ìṣe 1:8.
Lórílẹ̀-èdè Kánádà, ẹgbẹẹgbẹ̀rún àwọn tó ń gbé ní agbègbè New Brunswick, Ontario, àti Quebec ni omíyalé ti lé kúrò nílé.
Lágbègbè Quebec nìkan, nǹkan bí ẹgbẹ̀rún mẹ́sàn-án (9,000) èèyàn ló ní láti kó kúrò níbi tí wọ́n ń gbé.
Ẹ̀ka ọ́fíìsì wa ní Kánádà sọ pé ní Quebec, ilé mẹ́rìnlélógójì (44) àwọn ará wa ló bà jẹ́.
Ní New Brunswick àti Ontario, a ò tíì gbọ́ pé ó ba nǹkan kan jẹ́, àmọ́ omíyalé náà kò tíì dáwọ́ dúró.
Àwọn alábòójútó àyíká tó wà láwọn agbègbè tọ́rọ̀ kàn ń ṣiṣẹ́ pẹ̀lú àwọn alàgbà tó wà níbẹ̀ láti tu àwọn ará nínú.
Bákan náà, aṣojú kan láti ẹ̀ka ọ́fíìsì lọ ṣẹ̀bẹ̀wò sáwọn apá ibi tí omíyalé náà ti pọ̀ gan-an kó lè fún wọn níṣìírí nípa tẹ̀mí.
Ní agbègbè Beauce, àwọn ará ti palẹ̀ ìdọ̀tí àti àbàtà mọ́ kúrò nínú ogún (20) ilé tó jẹ́ tàwọn ará wa.
Ìgbìmọ̀ Tó Ń Ṣètò Ìrànwọ́ Nígbà Àjálù ti bẹ̀rẹ̀ iṣẹ́ ní Sainte-Marthe-sur-le-Lac, wọ́n ń ran àwọn tí ilé wọn bà jẹ́ lọ́wọ́.
Àdúrà wa ni pé kí àwọn ará wa tí àjálù yìí kàn má ṣe dẹ́kun láti gbẹ́kẹ̀ lé Jèhófà, ẹni tó jẹ́ ‘okun àti agbára wọn.’—Ẹ́kísódù 15:2.
Arákùnrin Jean-Yves Mudaheranwa àti ìyàwó rẹ̀ tó ń jẹ́ Vasthie wà lára àwọn oníṣègùn tó ń bójú tó àwọn tó ní àrùn Corona nílùú Montreal lórílẹ̀-èdè Kánádà.
Arákùnrin Mudaheranwa jẹ́ dókítà tó ń tọ́jú àwọn tó níṣòro èémí, ọ̀kan lára ilé ìwòsàn tó wà nílùú Montreal ló sì ti ń ṣiṣẹ́, ní ti ìyàwó rẹ̀, nọ́ọ̀sì ni, ọ̀kan lára ibi tí wọ́n ti ń tọ́jú àwọn tó ní àrùn COVID-19 lòun ti ń ṣiṣẹ́ ní tiẹ̀.
Ẹ̀yìn náà mọ bí àrùn yìí ṣe ń mú káwọn èèyàn kọ́kàn sókè, àmọ́ ọ̀kan tọkọtaya yìí balẹ̀ torí pé Jèhófà ń fún wọn lókun, ó sì ń mú kí “ayọ̀ kún inú ọkàn” wọn bó ti ṣèlérí nínú Bíbélì Ọ̀rọ̀ rẹ̀.​—Àìsáyà 65:14.
Arákùnrin Mudaheranwa sọ pé: “Ńṣe lẹ̀rù ń bá àwọn tá a jọ ń ṣiṣẹ́, bóyá ni mo rí kí wọ́n bẹ̀rù bẹ́ẹ̀ rí.”
Arábìnrin Mudaheranwa sọ pé: “Bá a ṣe ń dá kẹ́kọ̀ọ́ wà lára ohun tó mú kí ọkàn wa balẹ̀, aṣàṣàrò lórí àmì tí Bíbélì sọ pé a fi máa mọ̀ pé a ti wà láwọn ọjọ́ ìkẹyìn, a sì rán ara wa létí ìlérí Jèhófà pé òun máa wà pẹ̀lú wa, òun ò sì ní fi wá sílẹ̀.
Àdúrà tún wà lára ohun tó fi wá lọ́kàn balẹ̀.
Kí n tó kúrò nílé lọ síbi iṣẹ́, mo kọ́kọ́ máa ń gbàdúrà, ìyẹn sì máa ń jẹ́ kára tù mí pẹ̀sẹ̀.”
Arákùnrin àti arábìnrin Mudaheranwa dara pọ̀ mọ́ àwọn ará yòókù nípàdé látorí ẹ̀rọ
Arákùnrin Mudaheranwa sọ pé: “Orílẹ̀-èdè Rùwáńdà ni mo ti wá, ojú mi sì rí màbo nígbà ogun kan tí wọ́n ti fẹ́rẹ̀ẹ́ pa odindi ẹ̀yà kan run.
Lórílẹ̀-èdè Kánádà tá a wà yìí, kò sóhun tó jọ bẹ́ẹ̀, téèyàn ò bá sì ṣọ́ra èèyàn lè má rántí pé ọjọ́ ìkẹyìn la wà yìí.
Kí n sòótọ́, kì í ṣe ìgbà gbogbo ni mo máa ń rántí pé ọjọ́ Jèhófà ti sún mọ́lé. Àmọ́, àrùn tó gbòde yìí ti mú kó túbọ̀ dá mi lójú pé ọjọ́ ìkẹyìn la wà yìí.
Yàtọ̀ síyẹn, ó ti mú kí n túbọ̀ mọyì Bíbélì, ó sì ti mú kí n túbọ̀ gbà gbọ́ pé kò sí àsọtẹ́lẹ̀ Bíbélì kan tó máa lọ láìṣẹ.”
Ojú tí Arákùnrin àti Arábìnrin Mudaheranwa fi wo ohun tó ń ṣẹlẹ̀ làwọn èèyàn Jèhófà níbi gbogbo láyé náà fi ń wò ó, ìyẹn sì mú kí ọkàn gbogbo wọn balẹ̀ láìka àrùn COVID-19 tó gbayé kan sí.​—Àìsáyà 48:18.
Déètì: July 19-21, 2019
Ibi Tí A Ti Ṣe É: Exhibition Place, Toronto, Ontario, Canada
Èdè: Gẹ̀ẹ́sì, Potogí, Sípáníìṣì
Àwọn Tó Wá: 46,183
Àwọn Tó Ṣèrìbọmi: 317
Àwọn Tó Wá Láti Ilẹ̀ Òkèèrè: 5,000
Àwọn Ẹ̀ka Ọ́fíísì Tá A Pè: Amẹ́ríkà, Brazil, Britain, Central America, Finland, India, Japan, Korea, Philippines, Ukraine
Ìrírí: Laura Purdy tó jẹ́ ọ̀gá àgbà ní ẹ̀ka tó ń pawó wọlé tó sì ń bójú tó ayẹyẹ ní gbọ̀ngàn tá a lò sọ pé: “Gbogbo ohun tí ìgbìmọ̀ àpéjọ [àwọn Ẹlẹ́rìí Jèhófà] sọ pé àwọn máa ṣe nínú gbọ̀ngàn yìí láti buyì kún un ni wọ́n ṣe pátá.
A ṣe ìwádìí díẹ̀ fúnra wa nípa àwọn Ẹlẹ́rìí Jèhófà, a sì bá àwọn olùdarí àwọn gbọ̀ngàn ayẹyẹ tí wọn ti lò rí fún àpéjọ wọn sọ̀rọ̀. Irú ìrírí kan náà tá a ní pẹ̀lú wọn báyìí làwọn náà ní.”
Ms. Purdy tún sọ pé: “Àpéjọ náà gbádùn mọ́ni ó sì tuni lára.
Tọkàntọkàn ni màá fi gba àwọn míì tó ń bójú tó ibi ayẹyẹ bí irú èyí níyànjú láti gba àwọn Ẹlẹ́rìí Jèhófà tọwọ́tẹsẹ̀ sí ìlú wọn kí wọn lè ṣe àpéjọ wọn níbẹ̀.”
Ìwé ẹ̀rí tí àjọ Paulo Freire Educational Center fi mọyì ẹ̀kọ́ Bíbélì tá à ń ṣe ní ọgbà ẹ̀wọ̀n tó wà ní ìlú Valledupar.
Ó ti lé ní ogun (20) ọdún báyìí táwọn ará wa ti ń kọ́ àwọn ẹlẹ́wọ̀n lẹ́kọ̀ọ́ Bíbélì lọ́fẹ̀ẹ́ ní kòlóńbíà.
Ní November 30, 2018, àjọ Paulo Freire Educational Center fún àwa Ẹlẹ́rìí Jèhófà ní ìwé ẹ̀rí kan láti kan sáárá sí wa torí bá a ṣe ń kọ́ àwọn ẹlẹ́wọ̀n lẹ́kọ̀ọ́ Bíbélì ní ọgbà ẹ̀wọ̀n tó wà ní ìlú Valledupar.
Lọ́wọ́lọ́wọ́ báyìí, àádọ́ta (50) lára àwọn ẹlẹ́wọ̀n tó wà níbẹ̀ ló ń kẹ́kọ̀ọ́ Bíbélì.
Káàkiri orílẹ̀-èdè Kòlóńbíà, ọgbà ẹ̀wọ̀n márùndínláàádọ́rin (65) làwa Ẹlẹ́rìí Jèhófà ti ń kọ́ àwọn èèyàn lẹ́kọ̀ọ́ Bíbélì, iye àwọn tá a sì ń kọ́ lẹ́kọ̀ọ́ jẹ́ ọgọ́rùn-ún méje àti méjìlélọ́gọ́rin (782).
Látọdún 1996, iye àwọn tó ṣèrìbọmi lára wọn ti di ọgọ́ta (60).
Ọgbà ẹ̀wọ̀n ni Néver Antonio Cavadía ti kẹ́kọ̀ọ́ Bíbélì, ó sì ti di alàgbà nínú ìjọ rẹ̀ báyìí.
Òun rèé pẹ̀lú ìyàwó rẹ̀, Lety Cavadía.
Ọgbà ẹ̀wọ̀n ni Néver Antonio Cavadía ti kẹ́kọ̀ọ́ Bíbélì, ó sì ṣèrìbọmi ní 1998.
Nígbà tó yá, wọ́n tú u sílẹ̀ ní ọgbà ẹ̀wọ̀n tó wà ní ìlú Valledupar lọ́dún 2007.
Nígbà tó ń mẹ́nu kan àǹfààní tí ẹ̀kọ́ Bíbélì ṣe fóun, ó ní: “Àwọn ìlànà Bíbélì dáàbò bò mí, ó sì jẹ́ kí n ní ọgbọ́n tó wúlò nígbà tí mo wà lẹ́wọ̀n.
Ó tún mú kí n ṣe àwọn ìyípadà tó lágbára nínú ayé mi, kí n sì nírètí.”
Gbogbo ìsapá wa láti kọ́ àwọn ẹlẹ́wọ̀n lẹ́kọ̀ọ́ kárí ayé bá ìfẹ́ Jèhófà mu pé, “ká gba onírúurú èèyàn là, kí wọ́n sì ní ìmọ̀ tó péye nípa òtítọ́.”—1 Tímótì 2:4.
Ní January 27, 2019, ìjì líle kan jà nílùú Havana tó jẹ́ olú ìlú orílẹ̀-èdè Cuba.
Ìjì náà lágbára gan-an (322 km/h), ó yára débi pé ó lè fa igi tu, kó sì gbé mọ́tò sọ nù kódà, òun ni ìjì tó lágbára jù lọ tó tíì jà nílùú yẹn láti bí ọgọ́rin (80) ọdún sẹ́yìn, àwọn nǹkan tí ìjì náà bà jẹ́ ò lóǹkà, ọ̀pọ̀ ilé ló wó, ó sì fa omíyalé.
Ó kéré tán, èèyàn mẹ́rin ló kú, àwọn ọgọ́rùn-méjì ó dín márùn-ún (195) sì fara pa.
Kò sí arákùnrin tàbí arábìnrin tó kú tàbí tó ṣèṣe nínú ìṣẹ̀lẹ̀ náà.
Síbẹ̀, ilé mẹ́rìndínlọ́gbọ̀n (26) tó jẹ́ tàwọn ará wa ni ìjì náà bà jẹ́, wọ́n sì máa ń lo mẹ́ta lára àwọn ilé náà fún ìpàdé.
Ètò ti bẹ̀rẹ̀ ní pẹrẹu láti ṣàtúnṣe ilé àwọn ará tí ìjì náà bà jẹ́.
Àwọn alábòójútó arìnrìn àjò ti ń pèsè ìrànwọ́ tẹ̀mí fáwọn ará tí àjálù yìí dé bá.
Àdúrà wa ni pé kí Jèhófà tu àwọn ará yìí nínú kó sì fún wọn lókun kí wọ́n lè fara da àdánù ńlá yìí.​—Nọ́ńbà 6:26.
Ní Friday, May 18, 2018, ọkọ̀ òfuurufú kan tí wọ́n ń pè ní Boeing 737 já bọ́ láìpẹ́ sígbà tó gbéra nílùú Havana lórílẹ̀-èdè Cuba.
Nínú gbogbo àwọn mẹ́tàléláàádọ́fà (113) tó wọkọ̀ òfuurufú náà, ẹnì kan péré ló yè é. Ìṣẹ̀lẹ̀ yìí ni jàǹbá ọkọ̀ òfuurufú tó burú jù tó tíì wáyé lórílẹ̀-èdè yìí láti ọ̀pọ̀ ọdún sẹ́yìn.
Ó dùn wá pé ìdílé ẹlẹ́ni mẹ́ta kan tí wọ́n jẹ́ Ẹlẹ́rìí Jèhófà (ìyẹn bàbá, ìyá àti ọmọkùnrin wọn ọlọ́dún méjìlélógún (22)) wà lára àwọn tó bá ìṣẹ̀lẹ̀ náà lọ.
A ti sin òkú wọn ní Saturday, May 26, 2018.
Àwọn alàgbà tó wà nílùú náà ò fi tẹbí-tọ̀rẹ́ àwọn tí àjálù ṣẹlẹ̀ sí sílẹ̀, wọ́n sì ń fi ọ̀rọ̀ Bíbélì tù wọ́n nínú. Bẹ́ẹ̀ náà làwọn aláṣẹ ìlú ń fìfẹ́ ṣèrànwọ́.
Ó dá wa lójú pé Jèhófà ò ní yéé ‘tu gbogbo àwọn tó ń ṣọ̀fọ̀ nínú’ lásìkò tí nǹkan nira yìí.​—Aísáyà 61:1, 2.
Déètì: June 14 sí16, 2019
Ibi Tá A Ti Ṣe É: Pápá ìṣeré Estadio Monumental Banco Pichincha ní ìlú Guayaquil, Ecuador
Èdè: Èdè Adití ti Ecuador, Gẹ̀ẹ́sì, Sípáníìṣì
Àwọn Tó Wá: 53,055
Àwọn Tó Ṣèrìbọmi: 702
Àwọn Tó Wá Láti Ìlẹ̀ Òkèèrè: 5,300
Áwọn Ẹ̀ka Ọ́fíísì Tó Wá: Ajẹntínà, Belgium, Bolivia, Central America, Kòlóńbíà, Cuba, Kazakhstan, Korea, Moldova, Myanmar, Poland, Sípéènì, Amẹ́ríkà
Ìrírí: José Francisco Cevallos, ààrẹ ẹgbẹ́ agbábọ́ọ́lù Barcelona tó ni pápá ìṣeré tá a ti ṣe àpéjọ náà sọ pé: “Ẹ ò fún wa ní wàhálà kankan nígbà tẹ́ ẹ ṣe àpéjọ yín láwọn ọdún tó kọjá, tọdún yìí náà ò sì yàtọ̀.
Èyí fi hàn pé oníwà tútù ni yín àti pé gbogbo àpéjọ yín ló máa ń wà létòlétò.
Kò rọrùn, àmọ́ ẹ máa ń sapá gan-an láti ṣètò kí nǹkan lè lọ bó ṣe yẹ láwọn àpéjọ yín.
Èèyàn dáadáa ni yín​—ẹ gbẹ̀kọ́, ìwà yín dáa, ẹ sì wà létòlétò.
Ìmọ̀ràn wa ni pe káwọn ìlú àtàwọn orílẹ́-èdè míì máa gba àwọn Ẹlẹ́rìí Jèhófà lálejò.”
Ibi gbogbo láyé làwọn ará wa ti ń lo àwọn ọ̀nà míì láti máa wàásù nítorí àrùn COVID-19 tí kò jẹ́ kí wọ́n lè máa wàásù bí wọ́n ti ń ṣe tẹ́lẹ̀.
Àwọn ará wa tó wà ní orílẹ̀-èdè Ecuador ń lo onírúurú ọ̀nà láti wàásù ìhìn rere fún ọ̀pọ̀lọpọ̀ èèyàn.
Àpẹẹrẹ kan ni ti ọ̀dọ́bìnrin ọlọ́dún méje kan tó ń gbé ní ìlú Ambato, pẹ̀lú ìrànlọ́wọ́ màmá rẹ̀, ó kọ àtẹ̀jíṣẹ́, ó sì fi ránṣẹ́ sáwọn tíṣà ilé ìwé rẹ̀.
Lára ohun tó kọ nìyí: “Ẹ káàárọ̀.
Mò fi àtèjíṣẹ́ yìí ránṣẹ́ sí yín láti tù yín nínú nítorí pé àsìkò tá a wà yìí nira gan-an.
Bíbélì fi wá lọ́kàn balẹ̀ nínú ìwé Ìfihàn 21:4 pé ọ̀la máa dáa.
Ìlujá tí mo fi ránṣẹ́ máa gbé yín lọ síbi tẹ́ ẹ ti máa rí àlàyé tó pọ̀ sí i.”
Ọ̀kan lára àwọn tíṣà rẹ̀ dá èsì pa dà, ó ní: “O ṣeun gan-an ni, ọmọ dáadáa.
Ọmọdé ni ẹ́, àmọ́ ọ̀rọ̀ tó o sọ yìí mọ́gbọ́n dání gan-an.”
Ẹlòmíì dúpẹ́ lọ́wọ́ rẹ̀ gan-an, ó sì béèrè bóyá òun lè rí Ìwé Ìtàn Bíbélì, èyí tó wà lórí ẹ̀rọ.
Ó sọ fún ọmọ náà pé òun ní ìwé yẹn tẹ́lẹ̀ àmọ́ òun yá ọmọ iléèwé kan.
Ọ̀dọ́bìnrin náà wá ṣàlàyé fún tíṣà yẹn pé ó lè rí ìwé náà lórí ìkànnì jw.org.
Àpẹẹrẹ míì ni tọkọtaya kan tó ń gbé nílùú Quevedo, wọ́n wá orúkọ àwọn tí kì í ṣe Ẹlẹ́rìí Jèhófà tó wà lórí fóònù wọn, wọ́n sì fi àtẹ̀jíṣẹ́ ránṣẹ́ sí wọn, ohun tí wọ́n sọ rèé: “Ẹlẹ́rìí Jèhófà ni mí
Kò ṣeé ṣe fún wa láti máa wàásù láti ilé dé ilé bá a ti máa ń ṣe nítorí àrùn tó ń jà ràn-ìn nílẹ̀ wa àti kárí ayé, síbẹ̀, inú wa máa dùn tá a bá lè bá yín sọ̀rọ̀ lórí ẹ̀rọ ayélujára.”
Ọ̀pọ̀ ló gbà láti ṣe bẹ́ẹ̀.
Obìnrin kan tí kì í gbà káwa Ẹlẹ́rìí Jèhófà bá òun sọ̀rọ̀ Ọlọ́run gbóríyìn fáwọn tọkọtaya náà pé òun mọrírì bí wọ́n ṣe ń gbìyànjú láti tu àwọn èèyàn nínú.
Ó sọ fún wọn pé ọ̀kan òun ò balẹ̀ nítorí ìṣòro tó gbòde kan yìí.
Ni tọkọtaya náà bá fi ìwé ìròyìn wa kan ránṣẹ́ sí i, ìyẹn Jí!, No. 1 2020, tó ní àkòrí náà, “Bó O Ṣe Lè Ní Ìbàlẹ̀ Ọkàn.”
Nígbà tí wọ́n tún jọ ráyè sọ̀rọ̀, obìnrin náà sọ pé òun gbádùn ìwé náà gan-an, ó sì jẹ́ kí wọ́n mọ̀ pé òun ti ka ìwé náà lọ́pọ̀lọpọ̀ ìgbà.
Àpẹẹrẹ ẹlòmíì ni arábìnrin adití kan tó ń jẹ́ Johana tó ń gbé ní Santo Domingo de los Tsáchilas. Arábìnrin yìí fi àwòrán * “kọ̀wé” sáwọn èèyàn.
Ó fọwọ́ ya onírúuru àwòrán, ó ya fọ́tò àwọn àwòrán náà, ó sì fi í ránṣẹ́ sáwọn ojúlùmọ̀ ẹ̀ tó jẹ́ adití.
Àmọ́, obìnrin kan tí kì í ṣe adití wà lára àwọn tó fi àtẹ̀jíṣẹ́ náà ránṣẹ́ sí.
Kò pẹ́ tí obìnrin yẹn rí àtẹ̀jíṣẹ́ náà gbà ló fèsì pa dà, tó sì ń béèrè ọ̀pọ̀ ìbéèrè.
Àmọ́ Johana ò lóyé àwọn ìbéèrè yẹn, torí náà ó sọ fún arábìnrin aṣáájú-ọ̀nà kan tí kì í ṣe adití tí orúkọ rẹ̀ ń jẹ́ Rhonda pé kó dáhùn àwọn ìbèérè obìnrin náà.
Obìnrin yẹn sọ fún Arábìnrin Rhonda pé àwọn àwòrán tí Johana fi ránṣẹ́ sí òun ya òun lẹ́nu gan-an.
Ó wá béèrè bóyá àwọn ẹsẹ Ìwé Mímọ́ míì tún wà tó ṣàlàyé ìdí táwọn nǹkan burúkú fi ń ṣẹ̀lẹ̀ láyé.
Arábìnrin Rhonda ka Lúùkù 21:​10, 11 fún un, ó sì fi ìlujá fídíò Kí Nìdí Tí Ọlọ́run Fi Gbà Pé Ká Máa Jìyà? àti Kí Ni Ìdí Tí Ọlọ́run Fi Dá Ayé? ránṣẹ́ sí i. Obìnrin náà sọ pé òun á fẹ́ káwọn tún jọ sọ̀rọ̀ Bíbélì nígbà míì.
Bíi ti àpọ́sítélì Pọ́ọ̀lù tí kò dẹ́kun àtimáa “jẹ́rìí kúnnákúnná nípa Ìjọba Ọlọ́run” bó tiẹ̀ wà lẹ́wọ̀n, àwọn ará wa náà ń ṣe gbogbo ohun tí wọ́n lè ṣe láti máa wàásù báwọn náà ò tiẹ̀ lè jáde nílé.​—Ìṣe 28:23.
^ ìpínrọ̀ 7 Ọ̀pọ̀ àwọn adití ló máa ń ṣòro fún láti lóyé ìwé téèyàn bá kọ, torí náà dípò káwọn ará wa tó gbọ́ èdè adití kọ̀wẹ́ sílẹ̀ fún ẹni tó jẹ́ adití, àwòrán ni wọ́n sábà máa ń yà láti fi ṣàlàyé ọ̀rọ̀ fẹ́ni tó jẹ́ adití.
Ní Sunday, June 3, 2018, òkè ayọnáyèéfín tí wọ́n ń pè ní Volcan de Fuego bú gbàù ní orílẹ̀-èdè Guatemala.
Eérú gbígbóná tú jáde, èéfín tó ń jáde níbẹ̀ sì fẹ́rẹ̀ẹ́ ga tó kìlómítà mẹ́sàn-án.
Ó kéré tán, ìjọ mẹ́wàá ló wà níbi tí ìṣẹ̀lẹ̀ yìí ti wáyé. Àmọ́ a dúpẹ́ pé ìkankan nínú àwọn ará wa lọ́kùnrin àti lóbìnrin ò fara pa, bó tiẹ̀ jẹ́ pé àwọn mẹ́jọ nínú wọn la ti ní kí wọ́n kúrò níbi tí wọ́n ń gbé torí àtidáàbò bò wọ́n.
Ọ̀rọ̀ inú 2 Kọ́ríńtì 8:14 àti 15 ti mú kí àwọn àyíká tó wà nítòsí ṣèrànwọ́ láti pèsè oúnjẹ, ilé àti ohun ìrìnnà fáwọn tí àjálù ṣẹlẹ̀ sí.
Ní Saturday, October 6, 2018, ìmìtìtì ilẹ̀ kan tó lágbára wáyé ní agbègbè àríwá ilẹ̀ Haiti, ó pa èèyàn mẹ́tàdínlógún (17), ó sì ju ọgọ́rùn-ún mẹ́ta (300) tó fara pa.
Ìròyìn tá a gbọ́ fi hàn pé kò sí ìkankan lára àwọn ará wa tó kú; àmọ́ àwọn méjì ṣèṣe.
Ìròyìn tá a kọ́kọ́ gbọ́ látọ̀dọ̀ àwọn alábòójútó àyíká fi hàn pé ilé mẹ́rìnlélógójì (44) àti Gbọ̀ngàn Ìjọba mẹ́rin ló bà jẹ́.
Ní ìlú Port-de-Paix, nǹkan bí àádọ́ta (50) àwọn ará àti ìdílé wọn ló ní láti kúrò níbi tí wọ́n ń gbé torí àwọn ilé náà lè wó nígbàkigbà.
Àwọn ará inú ìjọ tó wà lágbègbè náà ló ń tójú àwọn ìdílé yìí.
Ọ̀kan lára Ìgbìmọ̀ Ẹ̀ka nílẹ̀ Haiti pẹ̀lú arákùnrin méjì tó ń ṣiṣẹ́ ní Ẹ̀ka Tó Ń Yàwòrán Ilé Tó sì Ń Kọ́ Ọ lọ sáwọn ibi tí àjálù náà ti ṣẹlẹ̀ kí wọ́n lè mọ bó ṣe tó, kí wọ́n sì fún àwọn ara níṣìírí.
Ìgbìmọ̀ Tó Ń Ṣètò Ìrànwọ́ Nígbà Àjálù ti bẹ̀rẹ̀ iṣẹ́ níbẹ̀ láti pèsè àwọn nǹkan tó ṣe pàtàkì.
Ọkàn wa wà lọ́dọ̀ àwọn ará wa ní Haiti, a sì ń gbàdúrà fún wọn.
Ìjì kan tí wọ́n pè ní Lidia jà ní Ìyawọlẹ̀ Omi Baja California lórílẹ̀-èdè Mẹ́síkò ní September 1.
Bó tilẹ̀ jẹ́ pé ó ti rọlẹ̀ nígbà tó fi máa di ọjọ́ Saturday, síbẹ̀ òjò tó rọ̀ pọ̀ gan-an, kò tíì sí irú ẹ̀ láti ọdún 1933.
Ó kéré tán, èèyàn márùn-ún ló kú nínú ìjì náà.
Ẹ̀ka ọ́fíìsì àwa Ẹlẹ́rìí Jèhófà tó wà ní Mexico City fi tó wa létí pé arábìnrin Ẹlẹ́rìí kan kú, ọ̀gbàrá òjò tó ń ya mù-ún mù-ún ló gbé e lọ nígbà tó ń rìn lọ sílé.
Ọ̀gbàrá yẹn gbé àwọn mẹ́ta míì lọ, àmọ́ wọ́n rí wọn yọ nínú ẹ̀.
Láfikún sí i, ìjì náà ba ilé mẹ́jọ jẹ́ pátápátá.
Gbogbo àwọn tí àjálù yìí ṣẹlẹ̀ sí ló rí ìtọ́jú gbà látọ̀dọ̀ àwọn mọ̀lẹ́bí wọn tàbí látọ̀dọ̀ àwọn Ẹlẹ́rìí Jèhófà tó wà ládùúgbò wọn.
Ìgbìmọ̀ Olùdarí àwọn Ẹlẹ́rìí Jèhófà ló ń bójú tó ètò ìrànwọ́ nígbà àjálù láti oríléeṣẹ́ wọn, ọrẹ táwọn èèyàn fi ṣètìlẹ́yìn fún iṣẹ́ kárí ayé ni wọ́n sì ń lò.
Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +1-845-524-3000 Mexico: Gamaliel Camarillo, +52-555-133-3048
Ní September 19, 2017, ìmìtìtì ilẹ̀ tó lágbára gan-an tí ìwọ̀n rẹ̀ jẹ́ 7.1 wáyé ní àárín gbùngbùn orílẹ̀-èdè Mẹ́síkò, ó sì pa èèyàn tó lé ní ọgọ́rùn-ún méjì [200].
Ìròyìn tá a kọ́kọ́ gbọ́ láti ẹ̀ka ọ́fíìsì Central America rèé: Ó dùn wá gan-an pé ọ̀kan lára àwọn arábìnrin wa ní Mexico City kú sínú ìṣẹ̀lẹ̀ náà.
Arábìnrin kan tún wà tí a ṣì ń wá títí di báyìí lẹ́yìn tí ilé rẹ̀ wó.
Arábìnrin kan fara pa yánayàna ní ìlú kan tó ń jẹ́ Puebla, a tún gbọ pé arábìnrin míì fara gbọgbẹ́ ó sì wà nílé ìwòsàn ní State of Mexico.
A kọ́kọ́ kó ìdílé Bẹ́tẹ́lì kúrò ní ẹ̀ka ọ́fíìsì wa, àmọ́ wọ́n ti pa dà sẹ́nu iṣẹ́ báyìí.
A dúpẹ́ pé ẹnikẹ́ni ò fara pa, ọ́fíìsì náà ò sì bà jẹ́.
À ń bá a lọ láti máa gbàdúrà fún àwọn arákùnrin àtàwọn arábìnrin wa bá a ṣe ń gbé ní àkókò tó le koko yìí, ó dájú pé Jèhófà mọ “wàhálà ọkàn” wọn, á sì bójú tó wọn.—Sáàmù 31:7.
Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +1-845-524-3000 Mexico: Gamaliel Camarillo, +52-555-133-3048
Ní September 14, 2017, ìjì ńlá kan tí wọ́n pè ní Hurricane Max jà ní gúùsù etíkun Pàsífíìkì lórílẹ̀-èdè Mẹ́síkò, ó sì fa ìjì líle.
Ìjì náà mú kí atẹ́gùn tó lágbára fẹ́, ó sì tún fa omíyalé tó ba ọ̀pọ̀ nǹkan jẹ́.
Ìwádìí ṣì ń lọ lọ́wọ́ láti mọ bí ìjì náà ṣe ṣọṣẹ́ tó.
Àmọ́, ó bani nínú jẹ́ láti gbọ́ pé ìjì náà pa ọ̀kan lára àwọn arákùrin wa níbi tó ti ń gbìyànjú láti ran aládùúgbò rẹ̀ kan lọ́wọ́.
Ẹ̀ka ọ́fíìsì wa tó wà ní Mexico ṣètò ìrànwọ́, wọ́n sì ṣiṣẹ́ pọ̀ pẹ̀lú àwọn ìjọ àdúgbò láti pèsè ìrànwọ́ fún àwọn tí ìjì náà ṣe lọ́ṣẹ́.
Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +1-845-524-3000 Mexico: Gamaliel Camarillo, +52-555-133-3048
Lọ́dún 2017, ìmìtìtì ilẹ̀ méjì tó lágbára wáyé lórílẹ̀-èdè Guatemala àti Mẹ́síkò.
Àwọn ará wa parí ètò ìrànwọ́ tí wọ́n ṣe ní gbogbo agbègbè náà lóṣù December 2018.
Ẹ̀ka ọ́fíìsì wa ní Amẹ́ríkà Àárín bẹ̀rẹ̀ ètò ìrànwọ́ yìí nígbà tí wọ́n ṣe onírúurú ìpàdé láti fún àwọn ará tí àjálù náà ṣẹlẹ̀ sí níṣìírí.
Wọ́n ṣe ìpàdé náà ní ìpínlẹ̀ Chiapas, Morelos, Oaxaca, àti Puebla, kódà wọ́n tún ṣe é ní ìlú Mexico City.
Ìgbìmọ̀ Ẹ̀ka dá ìgbìmọ̀ mọ́kàndínlógójì (39) tó ń ṣètò ìrànwọ́ sílẹ̀, àwọn ìgbìmọ̀ yìí ló sì ṣètò bí wọ́n ṣe tún gbogbo àwọn nǹkan tó bà jẹ́ ṣe.
Arákùnrin Jesse Pérez, ọ̀kan lára Ìgbìmọ̀ Ẹ̀ka ní Amẹ́ríkà Àárín bá àwọn akéde tí àjálù náà kàn ṣèpàdé ní ìpínlẹ̀ Morelos.
Arákùnrin méjì ń ṣiṣẹ́ lórí òrùlé Gbọ̀ngàn Àpéjọ kan tí wọ́n tún kọ́ nígbà ètò ìrànwọ́ náà.
Lórílẹ̀-èdè Mẹ́síkò, ó ju ẹgbẹ̀rún méjìlélógójì (42,000) akéde tó yọ̀ǹda ara wọn láti ìpínlẹ̀ mẹ́wàá kí wọ́n lè bá àwọn tó ń ṣètò ìrànwọ́ ṣiṣẹ́.
Àwọn ará yìí tún ilé ọgọ́rùn-ún mẹ́fà ó lé mọ́kàndínlógún (619) kọ́ pẹ̀lú Gbọ̀ngàn Ìjọba márùn-ún àti Gbọ̀ngàn Àpéjọ méjì.
Wọ́n tún ṣàtúnṣe sí ọgọ́rùn-ún márùn-ún ó lé méjì (502) ilé àti Gbọ̀ngàn Ìjọba mẹ́tàléláàádọ́ta (53).
Yàtọ̀ síyẹn, wọ́n tún ilé mẹ́wà kọ́ ní Guatemala.
Ara àwọn tí wọ́n ṣèrànlọ́wọ́ fún ni ìdílé Hernández àti Santiago.
Ìdílé Hernández níwájú ilé wọn, àwọn tó ṣètò ìrànwọ́ ló bá wọn tún ilé náà kọ́.
Ìlú Chalco ni ìdílé Hernández ń gbé, ibẹ̀ ò ju ogójì (40) kìlómítà sí ìlú Mexico City.
Ìmìtìtì ilẹ̀ tó wáyé ní September 19, 2017 ba ilé wọn jẹ́ kọjá àtúnṣe.
Arábìnrin Ana María Hernández sọ pé: “Ní gbogbo àsìkò wàhálà yìí, a ò ṣaláìní ohunkóhun tá a nílò.
Àwọn ará tọ́jú wa gan-an.
Mo ṣì rántí bí ilé wa tẹ́lẹ̀ ṣe rí nígbà tó wó, àmọ́ tí nǹkan bí àádọ́ta àwọn tó yọ̀ǹda ara wọn wá láti bá wa kọ́ ilé wa tuntun.
Títí dòní, ohun táwọn ará yẹn ṣe fún wa ṣì máa ń ya àwọn ará àdúgbò wa lẹ́nu.” Yàtọ̀ sí ìrànlọ́wọ́ tí ìdílé Hernández rí gbà yìí, aṣojú kan láti ẹ̀ka ọ́fíìsì ní Amẹ́ríkà Àárín wá sọ́dọ̀ wọn, ó sì fi Bíbélì fún wọn níṣìírí.
Ìdílé Santiago níwájú ilé wọn tuntun.
Ìmìtìtì ilẹ̀ tó wáyé ní September 7, 2017 kan ìdílé Santiago tó ń gbé ní ìlú Juchitán, ìpínlẹ̀ Oaxaca.
Ó ba ilé wọn jẹ́ débi pé kò ṣeé gbé mọ́.
Àmọ́ láàárín oṣù mẹ́fà, àwọn tó ń ṣiṣẹ́ ìrànwọ́ bá wọn kọ́ ilé tuntun míì.
Olórí ìdílé náà, Arákùnrin Victor Santiago sọ pé: “Bí ètò Jèhófà ṣe yára pèsè àwọn ohun tá a nílò fún wa wú mi lórí púpọ̀.
Mo rí i pé ọwọ́ Jèhófà la wà, òun ló sì ń bójú tó wa.” Arákùnrin Jesse Pérez, ọ̀kan lára Ìgbìmọ̀ Ẹ̀ka ní Amẹ́ríkà Àárín, sọ pé: “Ọṣẹ́ ti ìmìtìtì ilẹ̀ méjèèjì tó wáyé ṣe pọ̀ gan-an.
Àmọ́ ètò ìrànwọ́ tó wúlò tá a ṣe tẹ̀ lé e fún àwọn ará láǹfààní láti yọ̀ǹda ara wọn.
Ọ̀pọ̀lọpọ̀ àwọn akéde ló ṣèrànlọ́wọ́, èyí sì fi hàn pé wọ́n nífẹ̀ẹ́ àwọn ará.
December 1 ni ìṣẹ́ ìrànwọ́ yìí bẹ̀rẹ̀, a máa ná tó mílíọ̀nù mẹ́wàá dọ́là [$10 million].
A máa tún ilé tó tó ọgọ́rùn-ún márùn-ún [500] àti Gbọ̀ngàn Ìjọba mẹ́rìndínlógún [16] ṣe, àtàwọn ilé míì tí ìjì lílé tó wáyé lẹ́ẹ̀mejì ti bà jẹ́ ní Guatemala àti Mexico lóṣù September.
MEXICO CITY—Ìgbìmọ̀ Ẹ̀ka ti Central America máa bẹ̀rẹ̀ àtúnṣe tó pọ̀ gan-an ní Guatemala àti Mexico ní December 1, 2017, láti pèsè ìrànwọ́ síwájú sí i nítorí ìmìtìtì ilẹ̀ méjì tó wáyé ní oṣù September.
Gbàrà lẹ́yìn tí ìmìtìtì ilẹ̀ yẹn ti wáyé ni ẹ̀ka ọ́fíìsì ti ṣètò ìrànwọ́, wọ́n pèsè omi, oúnjẹ, oògùn àti aṣọ fáwọn arákùnrin wa tí àjálù yẹn dé bá.
Ohun míì tí wọ́n tún máa bẹ̀rẹ̀ báyìí ni bí wọ́n ṣe máa tún Gbọ̀ngàn Àpéjọ, Gbọ̀ngàn Ìjọba àti ilé àwọn arákùnrin wa kọ́.
Ní ìpínlẹ̀ Chiapas àti Oaxaca ní Mexico, àwọn arákùnrin àti arábìnrin ọgọ́rùn mẹ́fà àti àádọ́ta lé ní márùn-ún [655] ni kò nílé lórí mọ́ lẹ́yìn tí ìjì líle kan wáyé ní September 7.
Ohun tí wọ́n gbèrò láti ṣe ni pé kí wọ́n tún ilé ọgọ́rùn mẹ́ta àti mẹ́ẹ̀ẹ́dógún [315] kọ́, wọ́n sì máa tún Gbọ̀ngàn Ìjọba mẹ́ẹ̀ẹ́dógún [15] kọ́.
Yàtọ̀ sáwọn yẹn, àwọn ilé tó bàjẹ́ tí wọ́n fẹ́ tún ṣe tó ẹgbẹ̀rún kan àti mọ́kàndínlógójì [1,039], Gbọ̀ngàn Ìjọba tó tó ọgọ́rùn kan ó lé mẹ́jọ [108] àti Gbọ̀ngàn Àpéjọ mẹ́ta.
Ní Mexico City àti ní Morelos àti Puebla, àwọn arákùnrin àtàwọn arábìnrin ọgọ́rùn mẹ́rin ó lé ọgọ́ta àti mẹ́ta [463] ni ìjì líle tó wáyé ní September 19 ba ilé wọn jẹ́.
Ilé tó tó méjìdínlọ́gọ́jọ [158] ni wọ́n máa tún kọ́, wọ́n tún máa tún ilé ọgọ́rùn mẹ́fà [600] ṣe, wọ́n á sì tún ṣàtúnṣe sí Gbọ̀ngàn Ìjọba mọ́kàndínlógójì [39] àti Gbọ̀ngàn Àpéjọ kan.
Ìjì líle tó wáyé ní September 7 ní Guatemala sọ àwọn arákùnrin àti arábìnrin mẹ́rìndínlógójì [36] di aláìnílé lórí.
Láàárín oṣù díẹ̀ sí i, àwọn ìránṣẹ́ ìkọ́lé àti àwọn arákùnrin tó wà ládùúgbò máa tún ilé mẹ́sàn-án àti Gbọ̀ngàn Ìjọba kan kọ́.
Wọ́n máa tún ilé ogún [20] kọ́, wọ́n sì máa tún Gbọ̀ngàn Ìjọba mẹ́rin kọ́.
Ìgbìmọ̀ Ẹ̀ka sọ pé àwọn ìgbìmọ̀ tó ń bójú tó ètò ìrànwọ́ mọ́kàndínlógójì [39] ló máa bójú tó iṣẹ́ yìí, ó máa ná wọn tó mílíọ̀nù mẹ́wàá owó dọ́là [$10 million] iṣẹ́ náà sì máa gbà tó oṣù márùn-un sí mẹ́fà.
Àwọn ìránṣẹ́ ìkọ́lé ọgbọ̀n [30] ló ti ń gbara di láti lọ sí àwọn ibi tí àjálù yẹn ti wáyé, àwọn ará tó tó ẹgbẹ̀rún kan ó dín ọgbọ̀n [970] ló sì ti yọ̀ǹda ara wọn láti lọ́wọ́ sí iṣẹ́ àtúnṣe yìí.
Ó dá wa lójú pé Jèhófà máa bù kún iṣẹ́ yìí àtàwọn tó yọ̀ǹda ara wọn láti ní ìpín nínú ètò ìrànwọ́ tá a ṣe fáwọn ará wa tí àjálù yìí dé bá.—2 Kọ́ríńtì 8:4.
Déètì: June 7 sí 9, 2019
Ibi Tá A Ti Ṣe É: Pápá ìṣeré BBVA Bancomer Stadium ní ìlú Monterrey, Mẹ́síkò
Èdè: Gẹ̀ẹ́sì, Èdè Adití ti Mẹ́síkò, Sípáníìṣì
Àwọn Ibi Tí Wọ́n Ta Àtagbà Rẹ̀ sí: Ibi méjìdínlógójì (38) ní orílẹ́-èdè mẹ́fà (Costa Rica, Guatemala, Honduras, Mẹ́síkò, Nicaragua àti Panama)
Àwọn Tó Wá: 39,099
Àwọn Tó Ṣèrìbọmi: 393
Àwọn Tó Wá Láti Ìlẹ̀ Òkèèrè: 4,682
Áwọn Ẹ̀ka Ọ́fíísì Tó Wá: Ajẹntínà, Brazil, Kòlóńbíà, Faransé, Ítálì, Japan, Netherlands, Paraguay, Peru, Sípéènì, Amẹ́ríkà
Ìrírí: Roberto Valero tó jẹ́ aṣojú ìjọba ìlú Guadalupe lọ sí ibi tá a ti ṣe àpéjọ lọ́jọ́ Sátidé. Ó sọ pé: “Ohun tó ṣe pàtàkì jù sí ìjọba ilẹ̀ wa ni bí àwọn èeyàn á ṣe wà ní àlááfíà àti ààbò. Ẹ̀yin Ẹlẹ́rìí Jèhófà ń kópa tó jọjú nínú mímú kí èyí ṣeé ṣe. Gbogbo ará ìlú yìí ló sì mọ̀ bẹ́ẹ̀.”
Ní ìrọ̀lẹ́ ọjọ́ Thursday, September 7, ìmìtìtì ilẹ̀ tó lágbára gan-an wáyé ní apá gúùsù Etí Òkun Pàsífíìkì ní orílẹ̀-èdè Mẹ́síkò.
Ìmìtìtì ilẹ̀ yẹn ló le jù nínú àwọn èyí tó ti wáyé rí ní orílẹ̀-èdè Mẹ́síkò ní ọ̀pọ̀ ọdún sẹ́yìn, èèyàn márùnlélógójì [45] ló pa.
Ó dùn wá pé a gba ìsọfúnni pé arákùnrin wa kan àti àwọn arábìnrin wa méjì wà lára àwọn tó kú.
Ní àfikún sí ìyẹn, ìsọfúnni tá a kọ́kọ́ gbà fi hàn pé ọ̀pọ̀ ilé àwọn ará wa àti àwọn Gbọ̀ngàn Ìjọba kan ló bàjẹ́ tàbí tó bàjẹ́ pátápátá.
Gbọ̀ngàn Àpéjọ méjì ní Ìpínlẹ̀ Chiapas náà bàjẹ́.
Àmọ́ wọ́n ṣì ń bá àyẹ̀wò lọ.
A ó túbọ̀ máa gbàdúrà fún àwọn arákùnrin àti àwọn arábìnrin wa, a nígbàgbọ́ pé Jèhófà máa tù wọ́n nínú, á sì fún wọn lókun.—2 Tẹsalóníkà 2:16, 17.
Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +1-845-524-3000 Mexico: Gamaliel Camarillo, +52-555-133-3048
MEXICO CITY​—Ní December 4, 2017, àwọn kan kóra jọ ní àdúgbò Tuxpan de Bolaños, tó wà nítòsí àwọn àpáta ní Jalisco, Mexico, wọ́n sì lé àwọn ará wa méjìlá [12] tí wọ́n jẹ́ ọmọ Huichol kúrò nílé, papọ̀ pẹ̀lú àwọn mẹ́rìndínlógójì [36] míì tó máa ń wá sí ìpàdé.
Àwọn èèyàn yẹn ń bínú pé àwọn ará wa ò bá àwọn lọ́wọ́ sí àwọn àṣà ẹ̀sìn tí àwọn Huichol máa ń ṣe.
Torí ohun tí wọ́n ṣe yìí, àwọn ará wa ti lọ bá àwọn aláṣẹ pé kí wọ́n ran àwọn lọ́wọ́.
Wọ́n jí ẹrù àwọn ará wa kó, wọ́n sì ju àwọn míì síta.
Ìjọba Mexico ò kóyán àwọn àṣà Huichol kéré rárá, torí náà, dé ìwọ̀n àyè kan, ìjọba fún wọn lómìnira láti ṣe bó ṣe wù wọ́n.
Ṣe làwọn tó ń rí sí àṣà àwọn Huichol ni káwọn èèyàn wá lé àwọn ará wa kúrò nílé wọn, wọ́n tún jà wọ́n lólè, wọ́n yọ ilẹ̀kùn wọn lọ, wíńdò àti òrùlé wọn.
Wọ́n tún da àwọn ẹrù wọn míì sínú omi.
Lẹ́yìn náà, wọ́n mú àwọn ará wa lọ sínú igbó kan, wọ́n sì sọ pé àwọn máa pa wọ́n tí wọ́n bá pa dà wálé.
Àwọn Ẹlẹ́rìí tí wọ́n jẹ́ ẹ̀yà Huichol níwájú Gbọ̀ngàn Ìjọba.
Aṣojú kan láti ẹ̀ka ọ́fíìsì wa ní Mexico rìnrìn àjò láti lọ bá àwọn tí wọ́n lé kúrò nílé, kí wọ́n lè fi Bíbélì ràn wọ́n lọ́wọ́, kí wọ́n sì bá wọn ṣètò ilé tí wọ́n lè forí pamọ́ sí.
Àwọn tó ń bójú tó ọ̀rọ̀ ẹjọ́ láti ẹ̀ka ọ́fíìsì àwa Ẹlẹ́rìí Jèhófà ti lọ rí àwọn aláṣẹ ìlú Jalisco, ẹni tó ń rí sí ọ̀rọ̀ ẹ̀tọ́ ọmọnìyàn, agbẹjọ́rò fún ìjọba lágbègbè yẹn, àti ẹni tó ń rí sí ọ̀rọ̀ àwọn tá a hùwà ìkà sí.
Àwọn yìí ti ń ṣe ìwádìí lórí ohun tí wọ́n ṣe sáwọn ará wa yìí.
Arákùnrin Gamaliel Camarillo, tó jẹ́ agbẹnusọ fún àwa Ẹlẹ́rìí Jèhófà ní Mexico sọ pé: “Ó dùn wá gan-an pé wọ́n ń gbéjà ko àwọn ará wa tó jẹ ẹni àlàáfíà tó sì ń bọ̀wọ̀ fún àṣà àwọn míì, torí pé wọn ò bá wọn lọ́wọ́ nínú àwọn àṣà ẹ̀sìn tí kò bá ẹ̀rí ọkàn wọn mu.
A gbà pé àwọn aláṣẹ máa ṣe nǹkan sí ọ̀rọ̀ àwọn tó ń ṣe inúnibíni sáwọn ará wa nítorí ẹ̀sìn.” À ń gbàdúrà fún àwọn ará wa tó ti pàdánù ilé àtàwọn nǹkan ìní wọn, ó dá wa lójú pé Jèhófà á máa lo ètò rẹ̀ láti pèsè ìrànlọ́wọ́ táwọn ará wa nílò.​—Aísáyà 32:2.
Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +1-845-524-3000 Mexico: Gamaliel Camarillo, +52-555-133-3048
Ní October 23, àjálù méjì ṣẹlẹ̀ lórílẹ̀-èdè Mẹ́síkò, ìyẹn ni Ìjì Vicente àti Ìjì Líle Willa.
Ìjì Vicente fa omíyalé tó lágbára, ó sì mú kí ẹrẹ̀ ya ní gúúsù Mẹ́síkò débi pé ó pa èèyàn mọ́kànlá (11).
Ìjì líle Willa ṣọṣẹ́ gan-an ní etí Òkun Pàsífíìkì ní Mẹ́síkò, òjò àrọ̀ọ̀rọ̀dá rọ̀, ọwọ́ atẹ́gùn ibẹ̀ sì le gan-an. Èèyàn tó tó ẹgbẹ̀rún mẹ́rin ó lé igba àti àádọ́ta (4,250) ló sì sá kúrò nílé torí ìjì líle náà.
Ẹ̀ka ọ́fíìsì Central America, tó ń bójú tó iṣẹ́ àwa Ẹlẹ́rìí Jèhófà ní Mẹ́síkò, ròyìn pé kò sí ìkankan lára àwọn ará wa tó kú, wọn ò sì fara pa nígbà tí ìjì méjèèjì jà.
Àmọ́ ní ìpínlẹ̀ Nayarit, akéde méjìdínlọ́gọ́fà (118) ló sá kúrò nílé lọ sí agbègbè olókè.
Nílùú Sinaloa, omi ya wọ Gbọ̀ngàn Ìjọba kan àti ilé ọ̀pọ̀ àwọn ará.
Omi tún ya wọ ilé àwọn ìdílé Ẹlẹ́rìí Jèhófà márùn-ún nílùú Michoacán.
Àmọ́ àwọn ará tó wà níbẹ̀ ṣàtúnṣe tó yẹ sí ilé wọn àti Gbọ̀ngàn Ìjọba tí omi wọ̀ náà.
Àdúrà wa ni pé kí àwọn ará wa tí àwọn ìjì yìí ṣe ní jàǹbá ní Mẹ́síkò máa fara dà á, kí wọ́n sì máa rántí pé gbogbo wa la jọ ń retí ọjọ́ iwájú tí àjálù ò ní ṣẹlẹ̀ mọ́.—2 Kọ́ríńtì 6:4.
Ní August 16 2019, àwa Ẹlẹ́rìí Jèhófà mú Bíbélì Mímọ́ ti Ìtumọ̀ Ayé Tuntun jáde lédè Guarani níbi àpéjọ agbègbè tí wọ́n ta àtagbà rẹ̀ látinú gbọ̀ngàn Bẹ́tẹ́lì tó wà nílùú Capiatá, lórílẹ̀-èdè Paraguay.
Arákùnrin Daniel González, tó jẹ́ ọ̀kan lára Ìgbìmọ̀ Ẹ̀ka orílẹ̀-èdè Paraguay ló mú Bíbélì yìí jáde lọ́jọ́ àkọ́kọ́ àpéjọ agbègbè náà.
Wọ́n sì wo ìtòlẹ́sẹẹsẹ náà bó ṣe ń lọ lọ́wọ́ láwọn ibi mẹ́tàlá (13) ọ̀tọ̀ọ̀tọ̀ míì, àròpọ̀ gbogbo àwọn péjọ nígbà tá a mú Bíbélì náà jáde sì jẹ́ ẹgbẹ̀rún márùn-ún, ọgọ́rùn-ún mẹ́fà àti mọ́kànlélọ́gbọ̀n (5,631).
Bó tiẹ̀ jẹ́ pé èdè Sípáníìṣì làwọn èèyàn ń sọ lórílẹ̀-èdè Paraguay, àmọ́ ó kéré tán, èèyàn mẹ́sàn-án nínú mẹ́wàá ló ń sọ èdè Guarani tó jẹ́ èdè ìbílẹ̀ ibẹ̀.
Ìdí nìyẹn tó fi jẹ́ pé ní gbogbo Latin America, orílẹ̀-èdè Paraguay nìkan ni ọ̀pọ̀ èèyàn ti ń sọ èdè ìbílẹ̀ kan náà.
Ọ̀kan lára àwọn atúmọ̀ èdè tó ṣiṣẹ́ lórí ìtúmọ̀ Bíbélì yìí sọ pé kí wọ́n tó mú Bíbélì yìí jáde, ọ̀pọ̀ àwọn arákùnrin àtàwọn arábìnrin ló jẹ́ pé èdè Guarani tó jẹ́ èdè ìbílẹ̀ wọn ni wọ́n fi máa ń gbàdúrà sí Jèhófà..
Ó sọ pé: “Ní báyìí, Jèhófà náà á máa bá wa sọ̀rọ̀ lédè Guarani. A mọ̀ pé Jèhófà nífẹ̀ẹ́ wa, ó sì mọyì wa. Ó ti túbọ̀ dá mi lójú pé Jèhófà ni Bàbá mi.”
Ó dá wa lójú pé Bíbélì èdè Guarani yìí máa ṣèrànwọ́ fún àwọn akéde ẹgbẹ̀rún mẹ́rin, ọgọ́rùn-ún mẹ́sàn-án àti mẹ́rìnlélọ́gbọ̀n (4,934) tó ń sọ èdè Guarani lórílẹ̀-èdè Paraguay, ó sì máa jẹ́ kí ìfẹ́ àti ìmọrírì tí wọ́n ní fún Jèhófà àti ètò rẹ̀ túbọ̀ lágbára sí i.
Ó dá wa lójú pé Bíbélì yìí máa jẹ́ káwọn tó ń kà á mọ òtítọ́ tó ṣeyebíye tó wà nínú ọ̀rọ̀ Ọlọ́run wa.
Láti ìparí oṣù April 2019 ni òjò tó rinlẹ̀ tó ń rọ̀ ní Paraguay ti ń mú kí àkúnya omi ṣẹlẹ̀ láwọn agbègbè tó wà ní etí odò Paraguay River.
Ó kéré tán, èèyàn mẹ́fà ni àkúnya omi náà pa.
Ẹ̀ka ọ́fíìsì wa ní Paraguay ròyìn pé àjálù yìí kan métàdínlógóje (137) lára àwọn ará wa lóríṣiríṣi ìlú.
Ní ìlú Asunción tó jẹ́ olú ìlú orílẹ̀-èdè náà, omi yìí wó ògiri Gbọ̀ngàn Ìjọba kan, ó sì ya wọlé, ibẹ̀ ni wọ́n máa ń lò fún Ilé Ẹ̀kọ́ Àwọn Ajíhìnrere.fara pa.
Àmọ́, a dúpẹ́ pé kò sẹ́ni tó fara pa.
Ẹ̀ka ọ́fíìsì kó nǹkan ránṣẹ́ sáwọn ará tọ́rọ̀ náà kàn, irú bí oúnjẹ, omi àtàwọn nǹkan míì tí wọ́n nílò.
Torí pé àkúnya omi náà ò tíì lọ, ẹ̀ka ófíìsì ṣì ń wo bí nǹkan ṣe ń lọ sí fáwọn ará, bákan náà wọ́n ń rí sí i pé àwọn ará rí ohun tí wọ́n nílò, wọ́n sì ń ṣèrànwọ́ nípa tara àti nípa tẹ̀mí.
À ń gbàdúrà fún àwọn ará wa tí àkúnya omi yìí kàn ní Paraguay. A mọ̀ pé Jèhófà máa jẹ́ “ibi olódi” fún wọn lásìkò ìṣòro yìí.​
Láti May 1 sí August 31, 2019, ẹ̀ka ọ́fíìsì orílẹ̀-èdè Peru ṣètò àkànṣe ìwàásù kan kí wọ́n lè wàásù ọ̀rọ̀ Ọlọ́run fún àwọn ará Peru tí wọ́n ń sọ èdè ìbílẹ̀ tó ń jẹ́ Aymara.
Àkànṣe ìwàásù náà kẹ́sẹ járí gan-an ni.
Àwọn tó lọ́wọ́ nínú ẹ̀ fi ìwé ẹgbẹ̀rún méje, ọgọ́rùn-ún mẹ́jọ àti mẹ́tàléláàádọ́rùn-ún (7,893) sóde, wọ́n sì fi fídíò wa han àwọn èèyàn ní ìgbà ẹgbẹ̀rún méjì àti ọgọ́rùn-ún márùn-ún (2,500).
Nígbà tí àkànṣe ìwàásù náà fi máa parí, àwọn ará wa ti bẹ̀rẹ̀ ìkẹ́kọ̀ọ́ Bíbélì pẹ̀lú ọgọ́rùn-ún mẹ́ta àti mọ́kànlélọ́gọ́rin (381) èèyàn.
Àwọn tó ń sọ èdè Aymara lórílẹ̀-èdè Peru tó ẹgbẹ̀rún lọ́nà àádọ́ta-lé-ní-irínwó (450,000), ó sì fẹ́rẹ̀ẹ́ tó ẹgbẹ̀rún lọ́nà ọ̀ọ́dúnrún (300,000) lára wọn tó ń gbé ní ìlú Puno.
Ní báyìí, iye àwọn akéde tó ń sọ èdè Aymara jẹ́ ọgọ́rùn-ún mẹ́ta àti mọ́kànlélọ́gbọ̀n (331), wọ́n wà ní ìjọ méje àti àwùjọ mẹ́jọ.
Ìpínlẹ̀ ìwàásù tó wà lórílẹ̀-èdè Peru fẹ̀ ju ohun tí àwọn akéde tó wà níbẹ̀ lè kárí lọ, torí náà àwọn akéde tó ń sọ èdè Aymara lórílẹ̀-èdè Chile wá dara pọ̀ mọ́ wọn fún àkànṣe ìwàásù náà.
Kí àwọn ará lè dé ọ̀dọ̀ àwọn tó ń sọ èdè Aymara, ìgbà míì wà tí wọ́n máa ń gun òkè tó fi ẹgbẹ̀rún márùn-un (5,000) mítà ga ju ìtẹ́jú òkun lọ, wọ́n á sì wàásù níbi tó tutù bíi yìnyín.
Àwùjọ kan fi ọ̀pọ̀ wákàtí rìn lọ sí agbègbè kan tí àwọn tó ti abúlé míì wá ti wá ṣe ìsìnkú kan.
Àwọn ará lọ́kùnrin àti lóbìnrin fi ìlérí tí Ọlọ́run ṣe nípa àwọn tó ti kú hàn wọ́n nínú Bíbélì.
Àwọn aláṣẹ abúlé náà àti ìdílé tí ọ̀fọ̀ ṣẹ̀ dúpẹ́ lọ́wọ́ àwọn arákùnrin àti arábìnrin náà fún gbogbo ìsapá tí wọ́n ṣe kí wọ́n lè wá fi Bíbélì, Ọ̀rọ̀ Ọlọ́run tù wọ́n nínú.
Ní apá ibòmíì, àwọn arákùnrin àti arábìnrin wa rí àwùjọ àwọn èèyàn kan tí wọ́n ń pàdé lẹ́ẹ̀mejì lọ́sẹ̀ láti kẹ́kọ́ọ̀ Bíbélì.
Àwọn akéde náà rí i pé ìwé Ọkunrin Titobilọla Julọ Ti O Tii Gbé Ayé Rí àti Ìwé Ìtàn Bíbélì tí wọ́n gbà lọ́wọ́ ìbátan wọn kan lórílẹ̀-èdè Bòlífíà ni wọ́n ń lò.
Bí àwọn èèyàn yìí ṣe rí i pé àwa Ẹlẹ́rìí Jèhófà la tẹ àwọn ìwé tí wọ́n ń lò yìí ni ọ̀pọ̀ lára wọn ti bẹ̀rẹ̀ síí kẹ́kọ̀ọ́ Bíbélì, tí wọ́n sì ń wá sí àwọn ìpàdé wa.
Arákùnrin Albert Condor, alàgbà kan tó ṣe kòkáárí ọ̀kan lára àwọn àwùjọ náà sọ pé: “Inú èmi àti ìyàwó mi dùn gan-an pé ó ṣeé ṣe fún wa láti lọ́wọ́ nínú àkànṣe ìwàásù yìí.
Ó ti jẹ́ ká túbọ̀ nígbàgbọ́ nínú Jèhófà torí pé nígbà tá a kọ́kọ́ ń lọ sí ìlú náà, a ò mọ bá ṣe máa débẹ̀, torí pé ìrìn-àjò náà nira gan-an.
Nígbà tá a débẹ̀, a gbàdúrà sí Jèhófà pé kó jẹ́ ká rí ibi tá a máa sùn sí, ó sì gbọ́ àdúrà wa.
Àwọn àdúrà tá a gbà yẹn fún mi lókun gan-an, bí mo tún ṣe rí bí àwọn ará yòókù ṣe gbẹ́kẹ̀ lé Jèhófà náà tún fún mi lókun.”
Inú àwọn ará lọ́kùnrin àti lóbìnrin dùn pé àwọn wàásù Ọ̀rọ̀ Ọlọ́run tó lè mú kéèyàn jogún ìyè àìnípẹ̀kun, fún àwọn ará ìlú Puno tí wọ́n ń sọ èdè Aymara lórílẹ̀-èdè Peru.​
Ní June 26, 2018, àwọn aṣojú Ilé Iṣẹ́ Ìjọba ilẹ̀ Thailand ní Peru wá sí ẹ̀ka ọ́fíìsì àwa Ẹlẹ́rìí Jèhófà tó wà ní Lima, tó jẹ́ olú ìlú ilẹ̀ Peru.
Wọ́n dìídì wá ni láti dúpẹ́ lọ́wọ́ àwọn ará wa torí pé wọ́n ṣèrànwọ́ fún àwọn ọmọ ilẹ̀ Thailand tó wà lẹ́wọ̀n nílẹ̀ Peru.
Ọdún 2007 làwọn Ẹlẹ́rìí Jèhófà ní Peru ti bẹ̀rẹ̀ sí í lọ wo àwọn ẹlẹ́wọ̀n kí wọ́n lè kọ́ wọn lẹ́kọ̀ọ́ Bíbélì.
Àmọ́ látọdún 2013, àwọn ará bẹ̀rẹ̀ sí í lọ sí ọgbà ẹ̀wọ̀n kan tí àwọn ọmọ ilẹ̀ Thailand wà.
Inú aṣojú ilẹ̀ Thailand yìí dùn gan-an sí ìfẹ́ táwọn ará dìídì fi hàn yìí, ló bá kàn sí ẹ̀ka ọ́fíìsì pé òun máa fẹ́ wá síbẹ̀.
Àwọn ará lọ́kùnrin àti lóbìnrin ń jáde bọ̀ láti ọgbà ẹ̀wọ̀n kan tí wọ́n ti lọ kọ́ àwọn ẹlẹ́wọ̀n lẹ́kọ̀ọ́ Bíbélì.
Àwọn tí wọ́n wá láti ọ́fíìsì ìjọba ni Ọ̀gbẹ́ni Angkura Kulvanij tó jẹ́ aṣojú mínísítà; Ọ̀gbẹ́ni Pathompong Singthong tó jẹ́ akọ̀wé àgbà àti Pradthana Pongudom tó jẹ́ olùrànlọ́wọ́ aṣojú ilé iṣẹ́.
Bí wọ́n ṣe ń rìn káàkiri ẹ̀ka ọ́fíìsì náà, àwọn arákùnrin tó wà nínú Ìgbìmọ̀ Ẹ̀ka jẹ́ kí wọ́n rí iṣẹ́ ribiribi tí à ń ṣe lẹ́nu iṣẹ́ ìtumọ̀, lára ẹ̀ ni bá a ṣe ń túmọ̀ àwọn ìtẹ̀jáde wa sí èdè ìbílẹ̀ mẹ́sàn-án.
Àwọn aṣojú Ilé Iṣẹ́ Ìjọba Thailand ń wo arákùnrin kan bó ṣe ń túmọ̀ ìtẹ̀jáde wa sí Èdè Àwọn Adití Lọ́nà ti Peru.
Nínú lẹ́tà tí wọ́n kọ láti ọ́fíìsì ìjọba sí ẹ̀ka ọ́fíìsì wa, wọ́n sọ pé, wọ́n “gbóríyìn àti òṣùbà” fún àwọn ará wa lórí iṣẹ́ takuntakun tí wọ́n ṣe láti ṣèrànwọ́ fún “àwọn aláìní àtàwọn tí ò léèyàn ní Peru, láìka ohun tí wọ́n gbà gbọ́ àti àṣà wọn sí.”
Ilé iṣẹ́ ìjọba tún sọ̀rọ̀ nípa “iṣẹ́ ribiribi àti ìtìlẹyìn táwọn òṣìṣẹ́ Association of Jehovah’s Witnesses ní ẹ̀ka ọ́fíìsì Peru ń ṣe láti ṣèrànwọ́ fún àwọn ọmọ ilẹ̀ Thailand tó wà lẹ́wọ̀n nílẹ̀ Peru.”
Ohun táwọn ará wa ní Peru ń ṣe jẹ́ ká rí àyípadà rere tó máa ń wáyé tá a bá ń kọ́ gbogbo èèyàn lẹ́kọ̀ọ́ Bíbélì.
Àwọn arákùnrin àti arábìnrin tó tó ẹgbẹ̀rún mẹ́ta (3,000) ló wà níbi àkànṣe iṣẹ́ ìwàásù níbi térò pọ̀ sí ní àkókò eré ìdárayá tí wọ́n ṣètò fún àwọn ará Amẹ́ríkà àtàwọn míì, ìyẹn Pan American Games and Parapan American Games, èyí tó wáyé ní ìlú Lima ní Peru.
Eré ìdárayá náà bẹ̀rẹ̀ ní July 26, 2019, ó sì parí ní September 1.
Àwọn tó kópa nínú àwọn eré ìdárayá náà lé ní ẹgbẹ̀rún mẹ́jọ àti ààbọ̀ (8,500), àwọn arìnrìn-àjò afẹ́ tó wá síbẹ̀ sì tó ọ̀kẹ́ méjìlá ààbọ̀ (250,000).
Láti lè wàásù fún ọ̀pọ̀ àlejò tó ń bọ̀, àwọn akéde gbé ọgọ́rùn-ún kan (100) àtẹ ìwé sí ibi mẹ́tàléláàádọ́ta (53) ọ̀tọ̀ọ̀tọ̀.
Àwọn ìwé tí wọn tẹ̀ lédè Aymara, Gẹ̀ẹ́sì, Faransé, Potogí, Quechua (tí a tún mọ̀ sí Ayacucho) àti Sípáníìṣì ni a kó sórí àwọn àtẹ ìwé náà.
Àwọn fídíò tí a ṣe ní Èdè Àwọn Adití Lọ́nà ti Peru tún wà níbẹ̀ pẹ̀lú fún àǹfààní àwọn àlejò tó jẹ́ adití.
Arákùnrin Kemps Moran Hurtado, tó ń ṣe kòkáárí iṣẹ́ ìwàásù yìí sọ pé: “Ètò tí a ṣe yìí á mú ká lè wàásù fún onírúurú èèyàn tí àṣà ìbílẹ̀ wọn yàtọ̀ nítorí pé orílẹ̀-èdè ọ̀tọ̀ọ̀tọ̀ ni àwọn èèyàn ti máa wá.
Iṣẹ́ ìwàásù níbi térò pọ̀ sí jẹ́ apá pàtàkì nínú iṣẹ́ kíkọ́ni lẹ́kọ́ọ́ Bíbélì tí à ń ṣe, nítorí ó ń jẹ́ káwọn èèyàn rí àwọn Ẹlẹ́rìí Jèhófà tí wọ́n ń wàásù láwọn ibi térò pọ̀ sí.”
Inú wa dùn láti gbọ́ nípa ìgbòkègbodò iṣẹ́ ìwàásù tó ń gbòòrò sí i yìí. Ó dá wa lójú pé Jèhófà á máa bá a lọ láti bù kún àwọn arákùnrin àti arábìnrin wa ní Peru, bí wọ́n ṣe ń tẹ̀ síwájú láti wàásù fún àwọn èèyàn níbi gbogbo tí a ti lè rí wọn.​
Ní Wednesday, September 20, 2017, ìjì ńlá kan tí wọ́n pè ní Hurricane Maria jà, ó sì bá nǹkan jẹ́ gan-an ní Puerto Rico.
Èyí ni ìjì karùn-ún tó lágbára jù lọ nínú èyí tó tíì jà lórílẹ̀-èdè Amẹ́ríkà.
Lọ́wọ́lọ́wọ́ báyìí, kò sí iná mọ̀nàmọ́ná ní gbogbo erékùṣù náà, ìjọba sì ti ṣòfin pé ẹnikẹ́ni kò gbọ́dọ̀ rìn níta láti aago mẹ́fà ìrọ̀lẹ́.
Àwọn ará wa kankan kò fara pa. A sì ti ń ṣètò láti pèsè ìrànwọ́ fún wọn.
Gbọ̀ngàn Ìjọba kan tí kò bà jẹ́ la máa gbé, ibẹ̀ náà làá ti máa pín àwọn ohun ìrànwọ́ fáwọn èèyàn.
Ìjì náà ba apá kékeré kan jẹ́ ní ẹ̀ka ọ́fíìsì wa tó wà ní ìlú San Juan.
Àwọn ìdílé Bẹ́tẹ́lì wà ní àláàfíà, kò sí ẹnì kankan tó fara pa.
Àmọ́ íńtánẹ́ẹ̀tì ti bà jẹ́, jẹnẹrátọ̀ ni wọ́n sì ń lò.
Ó dájú pé àwọn ará wa ń rí ìtùnú gbà bí wọ́n ṣe rí iṣẹ́ ribiribi tí ètò Jèhófà ń ṣe láti pèsè ìrànwọ́ fún wọn.
Ní September 25, 2017, ohun tá a gbọ́ látẹnu àwọn alábòójútó àyíká mẹ́ẹ̀ẹ́dógún [15] lára àwọn alábòójútó àyíká mọ́kàndínlógún [19] tó wà nílùú Puerto Rico ni pé arákùnrin wa kan ṣoṣo ló fara pa nígbà tí ìjì líle Hurricane Maria ṣọṣẹ́.
A ò tíì rí àwọn alábòójútó àyíká mẹ́rin tó kù tí wọ́n wà ní apá ìwọ̀ oorùn ìlú náà bá sọ̀rọ̀ láti mọ bí nǹkan ṣe ń lọ sí níbẹ̀.
Àwọn arákùnrin wa tó wà láwọn àyíká tó wà nítòsí ti lọ wá àwọn ọ̀kadà àtàwọn ọkọ̀ tó rọ́kú, kí wọ́n lè fi rìnrìn-àjò lọ wo àwọn ara wa tó wà ní ìwọ̀ oòrùn ìlú náà.
A ó máa bá a nìṣó láti gbàdúrà fún àwọn arákùnrin àti arábìnrin wa ọ̀wọ́n yìí.
Àfikún ìsọfúnni: Ó dùn wá gan-an pé ìjì líle Hurricane Harvey pa arábìnrin wa kan tó jẹ́ àgbàlagbà.
NEW YORK—Lọ́jọ́ Friday, August 25, 2017, ìjì runlérùnnà kan tí wọ́n ń pè ní Hurricane Harvey ṣọṣẹ́ lágbègbè Rockport, Texas, tó wà létíkun.
Nígbà tó máa fi di ọjọ́ Sunday, ìjì náà ti rọlẹ̀ díẹ̀, àmọ́ ó ṣì ń ṣọṣẹ́ lọ láwọn ibì kan ní Texas títí di ọjọ́ Wednesday, August 30.
Ẹ̀ka ọ́fíìsì àwa Ẹlẹ́rìí Jèhófà tó wà lórílẹ̀-èdè Amẹ́ríkà ti ṣèwádìí láti mọ bí ìṣẹ̀lẹ̀ náà ṣe nípa tó lórí àwọn arákùnrin àti arábìnrin wa.
Nǹkan bí 84,000 àwọn Ẹlẹ́rìí Jèhófà ni ìjì líle náà ṣàkóbá fún.
Kò sí arákùnrin tàbí arábìnrin wa kankan tó kú sínú ìṣẹ̀lẹ̀ yìí, àmọ́ àwọn mẹ́sàn-án ló fara pa, àwọn márùn-ún sì ń gba ìtọ́jú nílé ìwòsàn.
Àwọn Ẹlẹ́rìí Jèhófà tí iye wọn jẹ́ 5,566 ni ìṣẹ̀lẹ̀ yìí ti sọ di aláìnílé lórí.
Ilé àwọn ará wa tí ó tó 475 ni ìjì yẹn bà jẹ́ gan-an; láfikún síyẹn, ilé àwọn ará wa míì tí iye rẹ̀ jẹ́ 1,182 ló tún bà jẹ́.
Àwọn alábòójútó àyíká tó wà ní ìlú Austin, Dallas, àti San Antonio ló ń ṣe kòkáárí bí àwọn tí ìṣẹ̀lẹ̀ yìí ṣàkóbá fún ṣe máa rí ìrànwọ́ gbà.
Ọ̀pọ̀ àwọn ará wa tó wà láwọn ìlú yìí ló gba àwọn ará tó wá láti Houston àti Texas Gulf Coast tí ilé wọn bà jẹ́ sílé.
Àwọn ará wa míì fi òbítíbitì oúnjẹ ránṣẹ́, wọ́n tún fi omi àtàwọn nǹkan míì tó ṣe pàtàkì ṣètìlẹ́yìn fáwọn tí ìṣẹ̀lẹ̀ náà ṣàkóbá fún.
Àwọn alábòójútó àyíká jẹ́ ká mọ̀ pé gbogbo àwọn ìjọ tó wà láwọn ìlú náà ló ti bẹ̀rẹ̀ sí í bá àwọn ìgbòkègbodò tẹ̀mí wọn nìṣó.
Àwọn tó wà nínú Ìgbìmọ̀ Ẹ̀ka ọ́fíìsì wa lóríllẹ̀-èdè Amẹ́ríkà ti ń ṣètò bí wọ́n ṣe máa lọ ṣèbẹ̀wò sáwọn àgbègbè tí ìjì náà ti ṣọṣẹ́ kí wọ́n lè tù wọ́n nínú, kí wọ́n sì ṣètìlẹ́yìn tó bá yẹ fún wọn.
David A. Semonian tó jẹ́ agbẹnusọ fún àwa Ẹlẹ́rìí Jèhófà sọ pé: “A bá àwọn tí ìjì líle Harvey ṣàkóbá fún kẹ́dùn gan-an ni, a sì tún dúpẹ́ lọ́wọ́ gbogbo àwọn tó yọ̀ǹda ara wọn láti ṣèrànwọ́ lẹ́yìn tí ìṣẹ̀lẹ̀ náà wáyé.
À ń gbàdúrà fún àwọn arákùnrin àti arábìnrin wa tí ìṣẹ̀lẹ̀ yìí ṣàkóbá fún.
A tún ń rọ̀ wọ́n pé kí wọ́n máa bá a nìṣọ́ láti gbẹ́kẹ̀ lé Jèhófà, Ọlọ́run ìfẹ́.”
Lóṣù May 2019, ìròyìn fi hàn pé ojò púpọ̀ tó rọ̀ àti ọgọ́rùn márùn-ún (500) ìjì líle tó jà ní Amẹ́ríkà ba nǹkan jẹ́ gan-an.
Ojú ọjọ́ tí kò bára dé yìí kan àwọn Ẹlẹ́rìí Jèhófà tó wà ní ìpínlẹ̀ Arkansas, Indiana, Mississippi, Missouri, Ohio, Oklahoma, Pennsylvania àti Texas.
Kò sí ìkankan lára àwon ará wa tó bá àjálù náà lọ. Àmọ́, mẹ́fà lára wọn fara pa, mẹ́rin nínú wọn sì wà nílé ìwòsàn.
Yàtọ̀ síyẹn ilé mẹ́fà àwọn ará wa ló bà jẹ́ pátápátá, ilé méjìdínlọ́gọ́rùn-ún (98) àti Gbọ̀ngàn Ìjọba méjìlá sì bà jẹ́.
Gbogbo èyí mú kí àwọn ará mẹ́rìnlélọ́gọ́rin (84) kúrò níbi tí wọ́n ń gbé.
Báwọn ará ṣe ń yẹ àwọn nǹkan tó bà jẹ́ wò, wọ́n ń pèsè oúnjẹ, omi àti ibùgbé fáwọn tọ́rọ̀ náà kàn.
Àwọn alàgbà ìjọ àtàwọn alábòójútó àyíká tó wà lágbègbè náà ń fún àwọn ará níṣìírí, wọ́n sì ń gbà wọ́n níyànjú.
A ò ní ṣíwọ́ ìrànwọ́, a ò sì ní dákẹ́ àdúrà fáwọn ará wa bí wọ́n ṣe ń fara da ìṣòro tí ìjì tó jà ti dá sílẹ̀.
Láti July 4, 2019, àwọn ìmìtìtì ilẹ̀ tó lágbára wáyé ní Gúúsù California ní agbègbè aṣálẹ̀ Mojave.
Ọ̀kan nínú àwọn ìmìtìtì ilẹ̀ náà lágbára tó 7.1 lórí ìwọ̀n, wọ́n sì gbà pé ó wà lára àwọn ìmìtìtì ilẹ̀ tó tíì lágbára jù lọ ní agbègbè yìí láti ogún (20) ọdún sẹ́yìn.
Àwọn ìmìtìtì ilẹ̀ náà wáyé nítòsí ìlú ńlá Ridgecrest níbi tí àwọn akéde igba ó lé mẹ́ẹ̀ẹ́dógún (215) ń gbé.
A dúpẹ́ pé kò sí ẹnì kankan nínú wọn tó ṣèṣe gan-an, bó tilẹ̀ jẹ́ pé àwọn akéde mẹ́ta fara pa díẹ̀.
Yàtọ̀ síyẹn, ìsọfúnni tí a gbà fi hàn pé àwọn akéde méje ló di aláìnílé mọ́.
Bákan náà, ilé méje tó jẹ́ tàwọn ará wa bà jẹ́ gan-an, tí márùndínlógójì (35) sì bà jẹ́ díẹ̀.
Ní àfikún, Gbọ̀ngàn Ìjọba méjì ló bà jẹ́ díẹ̀.
Àwọn alábòjútó àyíká méjì ló ń bojú tó ètò ìrànwọ́ fún àwọn tí àjálù bá ní agbègbè náà.
Àwọn alábòjútó àyíká yìí àti àwọn alàgbà tún ń ṣèbẹ̀wò olùṣọ́ àgùntàn sọ́dọ̀ àwọn arákùnrin àti arábínrin tí àjálù náà bá.
Àdúrà wa ni pé kí Jèhófà fún àwọn ará wa lọ́gbọ́n tí wọ́n nílò láti kojú àwọn àjálù bí èyí.​
Ọjọ́ Tí A Ṣe É: August 16 sí 18, 2019
Ibi Tí A Ti Ṣe É: Ilé Olórùlé Rìbìtì tí wọ́n ń pè ní “The Dome” tó wà ní St. Louis, Missouri, lórílẹ̀-èdè Amẹ́ríkà
Èdè: Gẹ̀ẹ́sì, Croatian
Àwọn Tó Wá: 28,122
Àwọn Tó Ṣèrìbọmi: 224
Àwọn Tó Wá Láti Ilẹ̀ Òkèèrè: 5,000
Àwọn Ẹ̀ka Ọ́fíìsì Tá A Pè: Argentina, Australasia, ilẹ̀ Gẹ̀ẹ́sì, Kánádà, Central Europe,, Kòlóńbíà, Croatia, Czech-Slovak, Finland, Faransé, Japan, Philippines, Poland, Portugal, Scandinavia, Serbia, South Africa
Ìrírí: Martin Gulley, tó jẹ́ agbẹnusọ fún iléeṣẹ́ Metrolink sọ pé:n.
“O lè sọ pé o nífẹ̀ẹ́ ẹnì kan tàbí ohun kan.
Àmọ́, ó dìgbà tó o bá fi ìfẹ́ yẹn hàn ká tó mọ̀ pé kì í ṣe ọ̀rọ̀ orí ahọ́n lásán ni.
Bí ẹ̀yin Ẹlẹ́rìí Jèhófà ṣe ń ṣe fi hàn pé lóòótọ́ lẹ nífẹ̀ẹ́.
Onírẹ̀lẹ̀ ni yín, ó ṣe tán, ìfẹ́ máa ń jẹ́ kí èèyàn rẹ ara ẹ̀ sílẹ̀ ni, kì í jẹ́ kó gbéra ga.
Báàjì tó wà láyà mi ló jẹ́ kẹ́ ẹ mọ̀ pé òṣìṣẹ́ Metrolink ni mi, àmọ́ ìfẹ́ la fi ń dá ẹ̀yin Ẹlẹ́rìí Jèhófà mọ̀.”
Jerry Vallely ni ọ̀gá àgbà tó jẹ́ agbẹnusọ fún ilé-iṣẹ́ Bi-State Development (ìyẹn, àjọ elétò ìrìnnà kan tó ń rí sí ìdàgbàsókè ọrọ̀-ajé ní agbègbè St. Louis). Ó sọ pé:
“Ìṣẹ́ tí ẹ̀ ń ṣe kọ́ ló jẹ́ bàbàrà fún un yín, ohun tó jẹ yín lógún ni àǹfààní táwọn èèyàn máa rí látinú iṣẹ́ náà, ìyẹn àwọn àlejò tó ń bọ̀, àwọn tí ẹ̀ ń bá ṣiṣẹ́ nínú ìlú, àti àwa òṣìṣẹ́ Metrolink tí a wà níbí.
Ẹ̀ n ronú nípa bí inú gbogbo àwọn tí ẹ̀ ń bá ṣiṣẹ́ ṣe máa dùn, bí gbogbo nǹkan ṣe máa gún régé, tá á sì sunwọ̀n sí i.”
Ní November 30, 2018, ìmìtìtì ilẹ̀ tó lágbára ṣẹlẹ̀ nítòsí ìlú Anchorage, ìpínlẹ̀ Alaska.
Bí ó tiẹ̀ jẹ́ pé kò sẹ́ni tó bá ìmìtìtì ilẹ̀ náà lọ, àwọn oníròyìn sọ pé ó ba àwọn ọ̀nà jẹ́ gan-an.
Ẹ̀ka ọ́fíìsì wa ní Amẹ́ríkà ròyìn pé àwọn akéde méje fara pa díẹ̀ nígbà tí ìṣẹ̀lẹ̀ yìí wáyé.
Ilé mẹ́rìndínlógún (16) àwọn ará wa àti Gbọ̀ngàn Ìjọba méjì ló bà jẹ́.
Àwọn alábòójútó àyíká ṣètò bí àwọn ìjọ á ṣe máa pèsè oúnjẹ, aṣọ omi àti ilé fún àwọn ará tó nílò wọn.
Yàtọ̀ síyẹn, àwọn alàgbà tó wà lágbègbè náà ń fi Bíbélì tu gbogbo àwọn tí àjálù náà kàn nínú.
À ń rántí àwọn ará wa tí ìmìtìtì ilẹ̀ yìí kàn nínú àdúrà wa.
Ó dá wa lójú pé Jèhófà máa jẹ́ agbára àti ibi ààbò fún àwọn èèyàn rẹ̀ bí wọ́n ṣe ń gbẹ́kẹ̀ lé e.
Arákùnrin Albert Barnett àti ìyàwó rẹ̀, Arábìnrin Susan Barnett, ń dara pọ̀ mọ́ ìjọ West nílùú Tuscaloosa, ìpínlẹ̀ Alabama Ní January 11 àti 12, 2020, Ìjì lílé kan jà, ó sì ṣọṣẹ́ làwọn agbègbè kan ní orílẹ̀-èdè Amẹ́ríkà.
Ọṣẹ́ kékeré kọ́ ní àrọ̀ọ̀rọ̀dá òjò, ìjì tó fẹ́ atẹ́gùn àti ìjì líle tó ṣẹlẹ̀ fún odindi ọjọ́ méjì ṣe ní ọ̀pọ̀ ìpínlẹ̀ lórílẹ̀-èdè yẹn.
Ó bani nínú jẹ́ pé Arákùnrin Albert Barnett ẹni ọdún márùndínláàádọ́rùn-ún (85) àti ìyàwó rẹ̀, Arábìnrin Susan Barnett, tó jẹ́ ẹni ọdún márùndínlọ́gọ́rin (75) kú nígbà tí ìjì líle náà kọlu ilé wọn.
Ẹ̀ka ọ́fíìsì orílẹ̀-èdè Amẹ́ríkà ròyìn pé, ó kéré tán ilé àwọn ará wa mẹ́rin àti Gbọ̀ngàn Ìjọba méjì ni ìjì náà kọlù, àmọ́ àwọn ilé náà kò fi bẹ́ẹ̀ bà jẹ́ púpọ̀.
Yàtọ̀ síyẹn, ìjì líle náà ba ilé tí arákùnrin wa kan ti ń tajà jẹ́ gan-an.
Àwọn alàgbà àtàwọn alábòójútó àyíká ń ṣe gbogbo ohun tí wọ́n lè ṣe láti ṣèrànwọ́ fáwọn tí àjálù náà bá, wọ́n sì ń fún wọn níṣìírí látinú Bíbélì.
A mọ̀ pé Baba wa ọ̀run Jèhófà ń pèsè ìtùnú fáwọn arákùnrin àtàwọn arábìnrin wa tó ń ṣọ̀fọ̀ nítorí àjàlù yìí.​
Ìjì líle tó ń jẹ́ Dorian ni ìjì tó lágbára jùlọ tó tíì jà lórí Òkun Àtìláńtíìkì. Erékùṣù Abaco lápá àríwá Bahamas ló ti wáyé láàárọ̀ Sunday September 1, 2019.
Ohun tó mú kí ìjì lílé Dorian burú gan-an ni pé, ìjì náà kìí sáré, ó máa ń fẹ́ atẹ́gùn tó le, àrọ̀ọ̀rọ̀dá òjò sì máa ń rọ̀.
Ìjì náà fẹ́ lọ sí erékùṣù Leewards Islands lórílẹ̀-èdè Puerto Rico àti erékùṣù Virgin Islands, àmọ́ kò fi bẹ́ẹ̀ ṣọṣẹ́ púpọ̀ níbẹ̀.
Ẹ̀ka ọ́fíìsì orílẹ̀-èdè Amẹ́ríkà ń kó ìsọfúnni jọ nípa bí ìjì líle náà ṣe ṣèpalára fáwọn ará wa àtàwọn dúkìá ètò Ọlọ́run.
Ìròyìn tó tó wa létí báyìí ni pé kò sí akéde kankan tó fara pa nínú àwọn akéde mẹ́rìndínláàádọ́ta (46) tó wà ní ìjọ méjì tó wà ní erékùṣù Great Abaco Island.
Àmọ́, ìjì náà ti ba Gbọ̀ngàn Ìjọba kan ṣoṣo tó wà ní erékùṣù náà jẹ́.
Ìjọ mẹ́rin ló wà ní erékùṣù Grand Bahama Island, wọ́n sì ní ọgọ́rùn-ún mẹ́ta àti mẹ́rìnlélọ́gọ́ta (364) akéde.
Ìròyìn tá a kọ́kọ́ gbọ́ ni pé àwọn arákùnrin àtàwọn arábìnrin tó tó igba ó dín mẹ́rin (196) ló sá fi ilé wọ́n sílẹ̀, ilé méjìlélógún (22) ló bà jẹ́ díẹ̀.
Ilé mẹ́ta ló sì bà jẹ́ kọjá àtúnṣe.
Ẹ̀ka ọ́fíìsì ti fún àwọn alábòójútó àyíká àtàwọn alàgbà tó wà níbi tí àjálù náà ti ṣẹlẹ̀ ní ìtọ́ni kí ìjì náà tó wáyé.
Ẹ̀ka ọ́fíìsì sọ fáwọn ará pé kí wọ́n kó lọ sí olú ìlú Nassau tàbí agbègbè míì tí kò léwu.
Gbogbo ìgbà là ń gbàdúrà fáwọn arákùnrin àtàwọn arábìnrin wa tó wà níbi tí ìjì líle yìí ti ṣọṣẹ́.
A mọ̀ pé Jèhófà ń rí ìyà tó ń jẹ wọ́n, ó sì máa fún wọn lókun tá á jẹ́ kí wọ́n lè fara da àkókò wàhálà yìí.​
Ní October 10, 2018, ìjì líle kan tí wọ́n pè ní Michael jà ní ìpínlẹ̀ Florida lórílẹ̀-èdè Amẹ́ríkà, ó sì ba nǹkan jẹ́ gan-an láwọn ìpínlẹ̀ tó wà ní gúúsù ìlà oòrùn Ilẹ̀ Amẹ́ríkà.
Ìjì yìí le gan-an, wọ́n sì sọ pé ó wà lára àwọn ìjì tó le jù tó tíì jà lórílẹ̀-èdè Amẹ́ríkà, tó sì ba ọ̀pọ̀lọpọ̀ nǹkan jẹ́.
Ìjì líle yìí tún pa ó kéré tán, èèyàn méjìdínlógún (18).
Ìjì líle yìí kan àwọn ará wa ní ìjọ mẹ́rìnléláàádọ́rùn-ún (94) àti àyíká mẹ́tàlá (13).
Kò sí ìkankan lára àwọn ará wa tó kú nínú àjálù yìí, àmọ́ àwọn mẹ́ta fara pa.
Ọgọ́rùn-ún márùn-ún ó lé méjìdínlọ́gbọ̀n (528) ilé àwọn ará wa àti Gbọ̀ngàn Ìjọba mẹ́rìnlélọ́gbọ̀n (34) ni ìjì yìí bà jẹ́, bákan náà, ó ba iná jẹ́ ní Gbọ̀ngàn Ìjọba mọ́kàndínlógójì (39).
Ẹ̀ka Ọ́fíìsì wa lórílẹ̀-èdè Amẹ́ríkà àti Ìgbìmọ̀ Tó Ń Ṣètò Ìrànwọ́ Nígbà Àjálù ń ṣiṣẹ́ pẹ̀lú ogójì (40) alábòójútó àyíká láti ṣètò ohun táwọn ará nílò.
Iṣẹ́ yìí gba pé kí wọ́n pèsè oúnjẹ, oògùn, ilé àti omi fáwọn ará, kí wọ́n ta tapolíìnì sórí ilé wọn, kí wọ́n sì palẹ̀ mọ́ gbogbo pàǹtírí táwọn igi tó wó lu nǹkan dá sílẹ̀.
Wọ́n tún ṣètò láti ṣèrànwọ́ fáwọn ará nípa tẹ̀mí, kí wọ́n sì ṣèbẹ̀wò olùṣọ́ àgùntàn sọ́dọ̀ wọn.
Bó tiẹ̀ jẹ́ pé àwọn ohun burúkú tó ń ṣẹlẹ̀ nínú ayé yìí, títí kan àwọn ìṣòro tí àjálù ń fà, ń kan àwọn ará wa, wọ́n gbẹ́kẹ̀ lé Ọlọ́run pátápátá pé á máa ran àwọn lọ́wọ́.
Déètì: July 12-14, 2019
Ibi Tá A Ti Ṣe É: Pápá Ìṣeré NRG ní Houston, ìpínlẹ̀ Texas, lórílẹ̀-èdè Amẹ́ríkà
Èdè: Gẹ̀ẹ́sì àti Korean
Àwọn Tó Wá: 50,901
Àwọn Tó Ṣèrìbọmi: 401
Àwọn Tó Wá Láti Ilẹ̀ Òkèèrè: 5,000
Àwọn Ẹ̀ka Ọ́fíìsì Tá A Pè: Australasia, Belgium, Brazil, Britain, Kánádà, Kòlóńbíà, Czech-Slovak, Faransé, Íńdíà, Ítálì, Japan, Kòríà, Philippines àti Scandinavia
Ìrírí: Inú Sylvester Turner tó jẹ́ olórí ìlú Houston dùn láti rí ẹgbẹ̀rún lọ́nà àádọ́ta (50,000) àwọn Ẹlẹ́rìí Jèhófà àtàwọn àlejò tó wá sí ìlú Houston fún àpéjọ náà.
Ó sọ pé: “A ò lè sọ bí inú wa ṣe dùn tó torí ńṣe lara tù wa pẹ̀sẹ̀.
Ìdí nìyẹn tí a fi gbà wọ́n tọwọ́tẹsẹ̀.
Tẹ́yin Ẹlẹ́rìí Jèhófà bá lè máa wá lẹ́ẹ̀mejì lọ́dún, tayọ̀tayọ̀ là á máa kí i yín káààbọ̀ sí ilú Houston.
Àá ma retí yín lọ́dún tó ń bọ̀ àtèyí tó tẹ̀ lé e.
Ìròyìn Lọ́ọ́lọ́ọ́: Ó ṣeni láàánú pé ẹ̀ka ọ́fíìsì wa lórílẹ̀-èdè Amẹ́ríkà ti rí àrídájú pé iná Camp Fire tún gbẹ̀mí arákùnrin kan tó jẹ́ ẹni àádọ́rin (70) ọdún tó wá láti ìlú Paradise, ní agbègbè àríwá ìpínlẹ̀ California.
Ó kéré tán, èèyàn méjìdínláàádọ́ta (48) ló kú látàrí iná runlérùnnà tó jó lẹ́ẹ̀mẹta ní ìpínlẹ̀ California lrílẹ̀-èdè Amẹ́ríkà, ọ̀pọ̀lọpọ̀ nǹkan ló sì bà jẹ́.
Èyí tó le jù nínú iná mẹ́tẹ̀ẹ̀ta ni wọ́n ń pè ní iná Camp Fire, iná yìí ṣì ń jo lọ ní àríwá California, ó ti jó ibi tó fẹ̀ tó ẹgbẹ̀rún mẹ́tàdínlọ́gọ́fà (117,000) éékà, nǹkan bí ẹgbẹ̀rún méje ó lé ọgọ́rùn-ún kan (7,100) ilé ló ti run, ilé gbígbé ló sì pọ̀ jù níbẹ̀.
Ní gúúsù ìpínlẹ̀ California, ẹ̀ẹ̀mejì ni iná jó, wọ́n pe ọ̀kan ní Hill Fire, ìkejì Woolsey Fire, iná méjèèjì yìí jó ibi tó fẹ̀ tó éékà ẹgbẹ̀rún lọ́nà àádọ́rùn ó lé mẹ́rin àtààbọ̀ (94,500), ilé tó sì run tó ọgọ́rùn-ún mẹ́rin ó lé márùndínlógójì (435).
Ìròyìn kan sọ pé, tá a bá pa orílẹ̀-èdè Belgium àti Luxembourg pọ̀, kò tíì tó gbogbo ibi tí iná jó ní ìpínlẹ̀ California.
Ìròyìn tá a kọ́kọ́ gbọ́ láti ẹ̀ka ọ́fíìsì wa lórílẹ̀-èdè Amẹ́ríkà ni pé iná Camp Fire lé àwọn akéde tó tó ọgọ́rùn-ún mẹ́rin àti mẹ́tàdínlọ́gbọ̀n (427) kúrò nílùú Chico àti Paradise.
Ó dùn wá pé iná yẹn pa arábìnrin àgbàlagbà kan láti Ìjọ Ponderosa.
A tún rí àrídájú pé lọ́wọ́lọ́wọ́ báyìí, ó kéré tán, mẹ́rìnléláàádọ́rùn-ún (94) ilé àwọn ará wa ni iná yẹn ti run, òmíì nínú wọn sì ti bà jẹ́ gidi gan-an.
Gbọ̀ngàn Ìjọba kan tó wà nílùú Paradise náà run pátápátá.
Nǹkan bí akéde ọgọ́rùn-ún mẹ́rin ó lé ogún (420) tó ń gbé nílùú Oxnard, Simi Valley àti Thousand Oaks ló ti kúrò nílùú nítorí àwọn iná tó jó yìí.
Ó ṣeni láàánú pé arákùnrin kan àti ìyá rẹ̀ tí kì í ṣe Ẹlẹ́rìí kú nílùú Malibu níbi tí wọ́n ti ń sá fún iná náà.
Ìròyìn tá a kọ́kọ́ gbọ́ fi hàn pé ilé mọ́kànlélógún (21) àwọn ará wa ló bà jẹ́, tó fi mọ́ Gbọ̀ngàn Ìjọba kan. Ẹ̀ka ọ́fíìsì dá Ìgbìmọ̀ Tó Ń Ṣètò Ìrànwọ́ Nígbà Àjálù méjì sílẹ̀, kí wọ́n lè pèsè ohun táwọn ará wa nílò.
Àwọn alábòójútó àyíká ṣètò àwọn alàgbà láti lọ ṣèbẹ̀wò sọ́dọ̀ àwọn akéde tí iná yìí ṣe ní jàǹbá, kí wọ́n sì pèsè ìrànwọ́ nípa tara fún àwọn tí àjálù náà dé bá.
Ní Saturday, November 10, wọ́n ṣe àkànṣe ìpàdé kan nílùú Chico fún àwọn ará tó lé ní igba àti àádọ́rin (270).
Ọ̀kan lára Ìgbìmọ̀ Ẹ̀ka Orílẹ̀-èdè Amẹ́ríkà àtàwọn alábòójútó àyíká fi Ìwé Mímọ́ fún àwọn ará ibẹ̀ níṣìírí.
Àdúrà wa ni pé kí Jèhófà tu àwọn ará wa tó ń kojú ìṣòro tó nira yìí nínú, kó sì fún wọn lókun.
A tún gbàdúrà pé kí wọ́n máa rántí pé láìpẹ́, Jèhófà máa nu gbogbo omijé wa kúrò, á sì gbé ikú mì títí láé.​
Déètì: May 17 sí 19, 2019
Ibi Tá A Ti Ṣe É: Pápá Ìṣeré Mercedes-Benz Stadium nílùú Atlanta, ìpínlẹ̀ Georgia, Amẹ́ríkà
Èdè: Amharic, Gẹ̀ẹ́sì, Russian
Àwọn Tó Wá: 46,374
Àwọn Tó Ṣèrìbọmi: 314
Àwọn Tó Wá Láti Ìlẹ̀ Òkèèrè: 5,000
Áwọn Ẹ̀ka Ọ́fíísì Tó Wá: Australasia, Brazil, Britain, Kánádà, Chile, Kòlóńbíà, Etiópíà, Finland, ilẹ̀ Faransé, Gíríìsì, Hong Kong, Israel, Ítálì, Japan, Kazakhstan, Netherlands, Pọ́túgà, Ròmáníà, Scandinavia, Trinidad and Tobago
Èyí ni àkọ́kọ́ lára ìtọ́wò mẹ́rìnlélógún (24) àwọn àpéjọ àgbáyé ọdún 2019 tá a máa gbé sí abala Ìròyìn lórí ìkànnì jw.org/yo bí àpéjọ kọ̀ọ̀kan bá ṣe ń parí.
Láti May 3, 2018, òkè ayọnáyèéfín Kilauea tó ń bú gbàù ní Erékùṣù Ńlá Hawaii lórílẹ̀-èdè Amẹ́ríkà ti lé àwọn tó fẹ́rẹ̀ẹ́ tó ẹgbẹ̀rún méjì (2,000) kúrò nílé wọn, ó sì ti ba, ó kéré tán, ilé mẹ́rìndínlógójì (36) jẹ́.
Ara àwọn tó ti kúrò nílé wọn ni ìdílé Ẹlẹ́rìí Jèhófà mẹ́rin àti arábìnrin àgbàlagbà kan.
Bó tiẹ̀ jẹ́ pé àwọn nǹkan gbígbóná tó ń ru jáde látinú òkè yẹn ò ba Gbọ̀ngàn Ìjọba kankan jẹ́, ìmìtìtì ilẹ̀ kan tó wáyé ní May 4 ba Gbọ̀ngàn Ìjọba kan jẹ́ díẹ̀.
Ìgbìmọ̀ Tó Ń Ṣètò Ìrànwọ́ Nígbà Àjálù àtàwọn ará lọ́kùnrin lóbìnrin tó wà nílùú yẹn ń bójú tó àwọn akéde tọ́rọ̀ náà kàn.
Tí nǹkan bá ti lójú déwọ̀n àyè kan, ìgbìmọ̀ náà máa pinnu ìrànwọ́ míì táwọn akéde náà bá tún máa nílò.
A ò dákẹ́ àdúrà lórí àwọn ará wa lọ́kùnrin lóbìnrin tọ́rọ̀ kàn torí àjálù tó ń ṣẹlẹ̀ lọ́wọ́ yìí, ó dá wa lójú pé Jèhófà máa jẹ́ odi agbára wọn lásìkò wàhálà yìí.
Déètì: July 5 sí 7, 2019
Ibi Tá A Ti Ṣeé: Marlins Park ní Miami, Florida, Lórílẹ̀-èdè Amẹ́ríkà
Èdè: Gẹ̀ẹ́sì àti Chinese Mandarin
Àwọn Tó Wá: 28,000
Àwọn Tó Ṣèrìbọmi: 181
Àwọn Tó Wá Láti Ilẹ̀ Òkèèrè: 5,000
Àwọn Ẹ̀ka Ọ́fíìsì Tá A Pè: Australasia, Brazil, Britain, Kánádà, Kòlóńbíà, Dominican Republic, Fíjì, Gánà, Gírí ìsì, Hong Kong, Israel, Japan, Netherlands, Scandinavia, South Africa, Sípéènì, Taiwan, Trinidad and Tobago, Ukraine
Ìrírí: Alákòóso ìlú Miami tórúkọ rẹ̀ ń jẹ́ Francis X. Suarez wá sí àpéjọ náà lọ́jọ́ Sunday, ó sì sọ pé: “Inú mi dùn pé ‘Ìfẹ́ Kì Í Yẹ̀ Láé’! ni àkòrí àpéjọ tẹ́ ẹ ṣe yìí. Àkòrí yẹn tuni lára gan-an.”
Ó wá fi kún un pé: “Ó máa dáa tẹ́ ẹ bá lè ṣe irú àpéjọ yìí láwọn ìlú tó wà ní Amẹ́ríkà àti láwọn ibòmíì kárí ayé.”"
Àwọn panápaná ṣì ń bá iná runlérùnnà jà ní Southern California, iná yìí ti jó ibi tó lé ní ẹgbẹ̀rún lọ́nà ọgọ́rùn-ún méjì àti ààbọ̀ [250,000] éékà ní àwọn àgbègbè mẹ́fà bíi Los Angeles, Riverside, San Diego, Santa Barbara, àti Ventura.
Ìròyìn tá a kọ́kọ́ gbọ́ jẹ́ ká mọ̀ pé àwọn akéde ọgọ́rùn-ún mẹ́rin, àti àádọ́rin lé mẹ́rin [484] ti sá kúrò nílé, wọ́n sì lọ ń gbé pẹ̀lú àwọn arákùnrin míì tàbí pẹ̀lú àwọn mọ̀lẹ́bí wọn tó ń gbé ní apá ibi tí àlááfíà wà.
Yàtọ̀ síyẹn, mẹ́fà nínú ilé àwọn arákùnrin wa ló jóná, ilé mẹ́ta míì sì bàjẹ́.
Àwọn alàgbà àti àwọn alábòójútó àyíká ń fi Ọ̀rọ̀ Ọlọ́run pèsè ìtùnú fún àwọn ará wa ti àjálù náà bá, wọ́n sì tún ń bójú tó àìní wọn nípa tara
Gbogbo ìgbà là ń gbàdúrà fún àwọn arákùnrin àti arábìnrin wa, a sì tún fojú sọ́nà fún ìgbà tí ọ̀rọ̀ tó wà nínú Òwe 1:33 máa ní ìmúṣẹ:
“Ní ti ẹni tí ń fetí sí mi, yóò máa gbé nínú ààbò, yóò sì wà láìní ìyọlẹ́nu lọ́wọ́ ìbẹ̀rùbojo ìyọnu àjálù.”
Agbẹnusọ fún Àwa Ẹlẹ́rìí Jèhófà: David A. Semonian, Ọ́fíìsì Agbéròyìnjáde, +1-845-524-3000
Ìjì líle kan tó mi ilẹ̀ tìtì wáyé ní September 5, 2017, ó sì wà lára àwọn ìjì líle tó lágbára jù lọ tó wáyé ní àgbègbè Òkun Àtìláńtíìkì.
Ó ti ba ọ̀pọ̀ àwọn erékùṣù tó wà ní agbègbè Caribbean jẹ́.
Títí di báyìí, a kò tíì gbọ́ pé ẹnì kankan nínú àwọn arákùnrin àtàwọn arábìnrin wa ṣèṣe tàbí pé wọ́n kú nínú ìṣẹ̀lẹ́ yìí.
Gbọ̀ngàn Ìjọba kan tó wà ní La Désirade, Guadeloupe; Gbọ̀ngàn Ìjọba kan ní St. Barts àti Gbọ̀ngàn Àpéjọ kan ní St. Martin la gbọ́ pé ìjì líle náà bà jẹ́.
Ìjì líle náà ṣọṣẹ́ lọ́nà tó le gan-an ní erékùṣù Barbuda, bí ìdajì àwọn tó ní ilé ní erékùṣù náà ni kò nílé lórí mọ́.
Gbogbo àwọn tó ń gbé níbẹ̀, tó fi mọ́ àwọn arákùnrin wa mọ́kànlá [11] ni ìjọba ti sọ fún pé kí wọ́n tètè kúrò ní àgbègbè yẹn, kí wọ́n máa lọ sí Antigua torí wọ́n fura pé ìjì líle míì tí wọ́n pè ní José tún máa jà ní agbègbè Caribbean yẹn ní òpin ọ̀sẹ̀.
Ọ̀pọ̀ nǹkan ní àwọn arákùnrin tó wà lágbègbè yẹn ti ṣe kí wọ́n lè fi àwọn nǹkan kòṣeémánìí ránṣẹ́ sí àwọn ará bí ìjì líle tí wọ́n pè ní Irma ṣe ń jà lọ sí apá gúùsù Bahamas, Cuba àti gúúsù ìlà oòrùn orílẹ̀-èdè Amẹ́ríkà.
Ara ohun tí wọ́n ṣe ni pé wọ́n ti ń ṣètò ilé sílẹ̀ fún àwọn ará tó ṣeé ṣe kí ìjì náà ba ilé wọn jẹ́.
Agbẹnusọ fún àwa Ẹlẹ́rìí Jèhófà: David A. Semonian, Ọ́fíìsì Agbéròyìnjáde, +1-845-524-3000
A gbọ́ròyìn nípa bí nǹkan ṣe ń lọ sí fún àwọn arákùnrin àtàwọn arábìnrin wa tó wà ní àgbègbè Caribbean àti gúúsù ìlà oòrùn Amẹ́ríkà lẹ́yìn tí ìjì líle Hurricane Irma ṣoṣẹ́.
Ó dùn wá gan-an pé arákùnrin àgbàlagbà kan nílùú Florida àti arábìnrin kan ní Georgia kú sínú ìṣẹ̀lẹ̀ náà.
Bákan náà, àwọn arákùnrin méjì fara pa ní ìlú Tortola.
Ilé àwọn ará wa tó bà jẹ́ ní gbogbo àgbègbè Caribbean lé ní ogójì [40], ó kéré tán àwọn arákùnrin wa tí iye wọn jẹ́ ogójì [40] ló ti sá kúrò nílé wọn.
Àwọn ará wa ṣì ń bá iṣẹ́ nìṣó láti mọ bí nǹkan ṣe ń lọ sí láwọn àgbègbè míì tí ìjì yẹn ti ṣọṣẹ́.
A kẹ́dùn gan-an pẹ̀lú àwọn tí èèyàn wọn kú sínú ìṣẹ̀lẹ̀ náà, tó fi mọ́ ọ̀pọ̀ àwọn míì tí ìṣẹ̀lẹ̀ náà ṣàkóbá fún láwọn ọ̀nà míì.
A nígbàgbọ́ pé Jèhófà á máa tù wá nínú nìṣó nípasẹ̀ ìjọ rẹ̀.
Agbẹnusọ fún Àwa Ẹlẹ́rìí Jèhófà: David A. Semonian, Ọ́fíìsì Agbéròyìnjáde, +1-845-524-300
Iná ńlá kan tó sọ ní July 23, 2018 ṣì ń jó nítòsí agbègbè Redding, ní ìpínlẹ̀ California títí di báyìí.
Orúkọ ibi tí iná yìí ti sọ ni wọ́n fi pe iná náà, ó ti pa èèyàn mẹ́jọ, ó sì lé ní ẹgbẹ̀rún lọ́nà ọgọ́rùn-ún ó lé mẹ́wàá (110,000) éékà ilẹ̀ tó ti jó, kódà àwọn ilé tó bà jẹ́ lé ní ẹgbẹ̀rún kan ó lé ọgọ́rùn-ún mẹ́ta (1,300).
Kò sí ìkankan lára àwọn akéde tó ń gbé láwọn ibi tí iná ti ṣọṣẹ́ yìí tó fara pa kọjá bó ṣe yẹ, bó tiẹ̀ jẹ́ pé iná náà jó arákùnrin wa kan lára níbi tó ti ń fi ọkọ̀ katapílà lànà fáwọn panápaná kí wọ́n lè ríbi kápá iná náà.
Bákan náà, ọgọ́rùn-ún mẹ́rin àti àádọ́ta ó lé mẹ́rin (454) akéde wa lọ́kùnrin lóbìnrin ni wọ́n kúrò níbi tí wọ́n ń gbé, tí wọ́n sì lọ sọ́dọ̀ àwọn mọ̀lẹ́bí wọn tàbí sọ́dọ̀ àwọn ará fúngbà díẹ̀.
Iná náà ba ilé ìdílé méjìlá jẹ́ lára àwọn ará wa.
Gbogbo àwọn akéde la ti gbúròó wọn, àwọn alábòójútó àyíká pẹ̀lú àwọn alàgbà ìjọ sì ń ṣètò bí wọ́n ṣe máa pèsè ohun táwọn ará nílò nípa tara àti nípa tẹ̀mí lásìkò wàhálà yìí.​
Ìgbìmọ̀ Ẹ̀ka orílẹ̀-èdè Amẹ́ríkà ti fún wa láwọn ìsọfúnni yìí nípa àwọn arákùnrin wa tí ìjàǹbá iná ṣẹlẹ̀ sí ní Northern California àti iná igbó tó ń yára ṣọṣẹ́ gan-an ní Southern California.
Northern California: Ẹ̀ka ọ́fíìsì orílẹ̀-èdè Amẹ́ríkà ti kàn sí àwọn alábòójútó àyíká tó wà lágbègbè Mendocino, Napa àti Sonoma, wọ́n sì sọ fún wa pé gbogbo àwọn ará wa ti kúrò níbi tó léwu, bó tilẹ̀ jẹ́ pé akéde kan fara pa.
Àwọn ará tó tó ọgọ́rùn-ún méje (700) ti fi ilé wọn sílẹ̀, àwọn ẹgbẹ̀rún méjì (2,000) sì ti múra tán láti lọ tó bá ṣẹlẹ̀ pé ipò nǹkan burú sí i.
Àwọn ará tó wà níbi tí kò séwu ti gba àwọn tó sá kúrò níbi tí ewu wà sílé wọn.
A gbọ́ pé Gbọ̀ngàn Ìjọba kan àti ilé àwọn ará mẹ́ta ló bà jẹ́ pátápátá.
Láfikún sí i, ilé méjìlélógún (22) ló bà jẹ́ gan-an, ilé méjìlélọ́gbọ̀n (32) sì bà jẹ́ díẹ̀.
Àwọn alábòójútó àyíká ń mú ipò iwájú láti fún àwọn ará ní ìṣírí àti ìtìlẹ́yìn tí wọ́n nílò.
Southern California: Lágbègbè Anaheim, ìdílé àwọn Ẹlẹ́rìí mẹ́ẹ̀ẹ́dọ́gbọ̀n (25) ni wọ́n ti sá kúrò nílé wọn, àmọ́ kò sẹ́nì kankan tó fara pa.
Àwọn ará tó wà níbí tí kò léwu ti gba gbogbo àwọn ará yìí sílé wọn.
Kò sí ilé àwọn ará tàbí Gbọ̀ngàn Ìjọba kankan tó bà jẹ́.
Ó dá wa lójú pé Jèhófà máa jẹ́ “ibi gíga ààbò” fún gbogbo àwọn tọ́rọ̀ kàn lásìkò wàhálà yìí.
Ní June 24, 2019, ìjì líle àti òjò àrọ̀ọ̀rọ̀dá ṣọṣẹ́ gan-an ní gúúsù Texas.
Ìròyìn fi hàn pé ọgọ́rọ̀ọ̀rún ilé ni ọ̀gbàrá òjò náà bà jẹ́, ó sì ju ọgọ́rùn-ún èèyàn tí wọ́n kó kúrò lágbègbè náà.
Bó tilẹ̀ jẹ́ pé kò sí akéde kankan tó fara pa nibi ìjì náà, àmọ́ àkéde mẹ́tàdínláàádọ́ta (47) ni ò nílé mọ́ rárá.
Yàtọ̀ síyẹn, ìjì náà ba ilé àwọn ará márùndínláàádọ́rin (65) jẹ́, ó sì tún bá ilé kan tá a kọ́ mọ́ Gbọ̀ngàn Ìjọba kan jẹ́.
Àwọn alábòójútó àyíká àtàwọn alàgbà ń ṣèbẹ̀wò sọ́dọ̀ àwọn ará tí àjálù náà bá.
Bákan náà, Ìgbìmọ̀ Tó Ń Ṣètò Ìrànwọ́ Nígbà Àjálù ti ń ṣètò ilé, oúnjẹ, omi àti aṣọ fáwọn ará.
Yàtọ̀ síyẹn, iṣẹ́ ń lọ lórí àtúnṣe àwọn ilé àti Gbọ̀ngàn Ìjọba tó bà jẹ́.
A ò ní fi àwọn arákùnrin àtàwọn arábìnrin wa ní gúúsù Texas sílẹ̀, inú wa dùn pé Jèhófà ni wọ́n gbára lé, ó sì dájú pé á ràn wọ́n lọ́wọ́ láti fara da àjálù yìí.​
Ọgbà ẹ̀wọ̀n méjì tó wà ní Palm Beach County, ní Florida ṣe àtagbà àsọyé Ìrántí Ikú Kristi àwọn tó lé ní ẹgbẹ̀rún kan ó lé ọgọ́rùn-ún (1,100) èèyàn tó wà nínú ọgbà ẹ̀wọ̀n nírọ̀lẹ́ April 7, bó tiẹ̀ jẹ́ pé kò sí Ẹlẹ́rìí Jèhófà kankan tó lè lọ síbẹ̀ láti darí ìtòlẹ́sẹẹsẹ náà.
Ọ̀kan lára àwọn méjìlá (12) tó máa ń lọ wàásù lọ́gbà ẹ̀wọ̀n lọ́sọ̀ọ̀sẹ̀ sọ pé: “Ó yà wá lẹ́nu gan-an pé gbogbo ètò náà lọ dáadáa bó ṣe yẹ.
Kò sí àní-àní pé Jèhófà fẹ́ káwọn tó wà lẹ́wọ̀n yìí gbọ́ àsọyé Ìrántí Ikú Kristi.” Àwọn ará ti gbàṣẹ lọ́dọ̀ alábòójútó ọgbà ẹ̀wọ̀n tó wà níbẹ̀ láti sọ àsọyé Ìrántí Ikú Kristi láwọn ọgbà ẹ̀wọ̀n méjì yìí.
Àmọ́ kò ṣeé ṣe mọ́ torí òfin tí Ìjọba ṣe nípa àrùn COVID-19 tó ń jà.
Ṣùgbọ́n káwọn ará tó rí ojútùú sí ọ̀rọ̀ náà, alábòójútó ọgbà ẹ̀wọ̀n náà bi wọ́n pé ṣé wọ́n lè fún òun ní àsọyé Ìrántí Ikú Kristi tí wọ́n ti gbohùn ẹ̀ sílẹ̀.
Ó ti ṣètò bí wọ́n ṣe máa ta àtagbà àsọyé náà ní ọgbà ẹ̀wọ̀n méjèèjì.
Yàtọ̀ sí fídíò yẹn, àwọn arákùnrin yẹn ti ń ṣètò bí wọ́n ṣe máa fi ìkésíni Ìrántí Ikú Kristi ránṣẹ́ sí alábòójútó ọgbà ẹ̀wọ̀n náà kó lè fún àwọn ẹlẹ́wọ̀n tàbí kó lẹ̀ ẹ́ sójú pátákó fún wọn.
Àmọ́, ó tún yà wọ́n lẹ́nu lẹ́ẹ̀kan sí i pé alábòójútó ọgbà ẹ̀wọ̀n náà ti lẹ ìsọfúnni nípa Ìrántí Ikú Kristi káàkiri àwọn ọgbà ẹ̀wọ̀n náà.
Nígbà tó máa fi di ìrọ̀lẹ́ ọjọ́ Ìrántí Ikú Kristi, gbogbo àwọn tó wà nínú ẹ̀wọ̀n ló ti láǹfààní láti wo àsọyé yẹn.
Lẹ́yìn Ìrántí Ikú Kristi, alábòójútó ọgbà ẹ̀wọ̀n yẹn sọ fún àwọn ará pé kí wọ́n fún òun ní Bíbélì tó pọ̀ sí i kóun lè fún àwọn tó wà nínú ẹ̀wọ̀n.
Gbogbo Bíbélì tí wọ́n kó sí ọgbà ẹ̀wọ̀n ni wọ́n ti gbà tán.
Kódà, Bíbélì náà ò kárí àwọn tó ń béèrè fún un.
Inú wa dùn pé kò sóhun tó lè ní káwọn èèyàn má gbọ́rọ̀ Ọlọ́run, kódà ọgbà ẹ̀wọ̀n gan-an ò dí i lọ́wọ́.​
NEW YORK​—Lẹ́yìn tí ìjì líle tí wọ́n ń pè ní Hurricane Harvey jà, tó sì sọlẹ̀ ní tòsí àgbègbè Corpus Christi ní August 25, 2017, ràbọ̀ràbọ̀ ẹ̀ ti ń tán lára àwọn tó ń gbé nílùú Texas lórílẹ̀-èdè Amẹ́ríkà.
Ìgbìmọ̀ méjì tó ń ṣètò ìrànwọ́ nígbà àjálù ló ń darí bí ẹgbẹẹgbẹ̀rún àwọn ará lọ́kùnrin àti lóbìnrin tí àjálù ṣẹlẹ̀ sí ṣe máa rí ìrànwọ́ gbà.
Arákùnrin kan ń wá àwọn Ẹlẹ́rìí Jèhófà níbì kan tí wọ́n ti ń ṣètò ìrànwọ́ ní Houston, nílùú Texas.
Ó lé ní ẹgbẹ̀rún méje [7,000] èèyàn tó yọ̀ǹda ara wọn láti ṣèrànwọ́ nígbà tí wọ́n kọ́kọ́ bẹ̀rẹ̀ àtúnṣe gbàrà tí ìjì náà jà tán. Ara ibi tí wọ́n tún ṣe ni ilé àwọn akéde tó jẹ́ ẹgbẹ̀rún méjì àti ọgọ́rùn-ún mẹ́ta [2,300].
Lọ́sọ̀ọ̀sẹ̀, àwọn tó fẹ́rẹ̀ẹ́ tó ẹgbẹ̀rún kan [1,000] ló ń yọ̀ǹda ara wọn láti ṣèrànwọ́ lẹ́nu iṣẹ́ tó ṣì ń lọ lọ́wọ́, ìyẹn kíkọ́ àwọn ilé tí ìjì náà bà jẹ́.
Gbọ̀ngàn Ìjọba méjìdínláàádọ́ta [48] ni wọ́n ti tún ṣe tán báyìí, àwọn ilé tí wọ́n sì ṣètò pé wọ́n máa tún ṣe láàárín oṣù díẹ̀ sí i lé ní ọgọ́rùn-ún márùn-ún àti márùndínláàádọ́ta [545].
A retí pé a máa ná tó mílíọ̀nù mẹ́jọ ààbọ̀ owó dọ́là sórí iṣẹ́ tá a máa ṣe ní àdúgbò yìí nìkan, iṣẹ́ náà á sì parí títí June 30, 2018.
Láti ìparí oṣù August 2017, àwọn aṣojú ẹ̀ka méjìlélógún [22], tó fi mọ́ àwọn méje tó wà lára Ìgbìmọ̀ Ẹ̀ka, ló ti ṣèbẹ̀wò sí àwọn ibi tí àjálù náà ti ṣẹlẹ̀ kí wọ́n lè fi ọ̀rọ̀ Ọlọ́run gbé àwọn akéde tí àjálù ṣẹlẹ̀ sí ró.
Àdúrà wa ni pé kí gbogbo àwọn tó ń lọ́wọ́ sí ètò ìrànwọ́ yìí rí okun gbà kí wọ́n lè ṣiṣẹ́ náà yọrí.​
Àwọn tó ń ṣètò ìrànwọ́ ní Aransas Pass, nílùú Texas.
Ìjì líle tó ń jẹ́ Dorian yìí kọ́kọ́ jà ní àwọn erékùṣù tó wà ní Bahamas, ó sì ba nǹkan jẹ́ níbẹ̀ gan-an. Ẹ̀yìn ìyẹn ló wá rọ́ lọ sí àwọn etíkun tó wà ní ìlà oòrùn Amẹ́ríkà.
Ní àárọ̀ Friday, September 6, 2019, ó kọjá ní ìlú Cape Hatteras ní North Carolina, ó sì fa àkúnya omi tó ń ru gùdù, èyí tó ya wọ ilé àti àwọn ilé ìtajà káàkiri.
Ní September 7, 2019, ìjì náà fa ẹ̀fúùfù líle gan an nílùú Nova Scotia, ní orílẹ̀ èdè Kánádà.
Àwọn akéde láti Nassau wá kí àwọn arákùnrin àti arábìnrin wọn tí wọ́n kó kúrò ní erékùṣù Great Abaco káàbọ̀ ní pápákọ̀ òfuurufú Ẹ̀ka ọ́fíìsì wa ní orílẹ̀ èdè Amẹ́ríkà ròyìn pé lára àwọn akéde tó tó ẹgbẹ̀rún kan, ọgọ́rùn-ún méje àti méjìlélógójì (1,742) tó wà ní Bahamas, arábìnrin kan ṣoṣo ló kàn fara pa díẹ̀.
Ní àsìkò tá a ń kọ ìròyìn yìí, ilé méjìdínláàádọ́ta (48) tó jẹ́ ti àwọn ará wa ni ìjì náà bà jẹ́ nígbà tí ilé mẹ́jọ bàjẹ́ kọjá àtúnṣe.
Ọ̀pọ̀ lára àwọn akéde tó ń gbé ní erékùṣù Great Abaco ni ẹ̀ka ọ́fíìsì ṣètò pé kí wọ́n kó lọ sí ìlú Nassau, tó jẹ́ olú ìlú Bahamas.
Àwọn arákùnrin àti arábìnrin tó sì wà níbẹ̀ kí wọn káàbọ̀ tayọ̀tayọ̀ ní pápá ọkọ̀ òfuurufú.
Àwọn arákùnrin àti arábìnrin ń ṣètò àwọn nǹkan ìrànwọ́ ní gbọ̀ngàn àpéjọ tó ń jẹ́ West Palm Beach Christian Convention Center Ìgbìmọ̀ Tó Ń Ṣètò Ìrànwọ́ Nígbà Àjálù àti alábòójútó àyíká tó wà ní agbègbè náà ń ṣètò ìtọ́jú pàjáwìrì, wọ́n sì tún ń ṣètò ìbẹ̀wò olùṣọ́ àgùntàn fún àwọn akéde tí àjálù dé bá.
Àwọn arákùnrin láti ẹ̀ka ọ́fíìsì orílẹ̀ èdè Amẹ́ríkà náà rìnrìn àjò lọ sí agbègbè náà kí wọ́n lè pèsè àwọn ohun tí àwọn ará yìí nílò kí wọ́n sì fi Bíbélì tù wọ́n nínú.
Àwọn nǹkan ìrànwọ́ tí wọ́n fi ọkọ̀ òkun kó láti gbọ̀ngàn àpéjọ West Palm Beach Christian Convention Center dé sí Freeport ní Bahamas.
Àwọn ará tó wà níbẹ̀ ń kó àwọn páálí ẹrù náà sínú ọkọ̀ tó máa pín in kiri Ní orílẹ̀ èdè Amẹ́ríkà, apá Àríwá àti Gúúsù Carolina ni ìjì náà ti ṣọṣẹ́ jùlọ.
Ko sí arákùnrin tàbí arábìnrin kankan tó fara pa nínú àjálù náà, àmọ́ àwọn ará tó tó ọgọ́rùn-ún méje àti mẹ́tàdínlógójì (737) ló ni láti sa fi ilé wọn sílẹ̀.
Ọ̀pọ̀ lára wọn ní ìgbìmọ̀ náà ṣètò pé kí wọ́n kó kúrò fúngbà díẹ̀ títí dìgbà tí wọ́n a fì lè pa dà sílé.
Bákan náà, àádọ́ta (50) ilé àti gbọ̀ngàn ìjọba méjìlá (12) ló bà jẹ́.
A ò gbọ́ ìròyìn pé ẹnikẹ́ni lára àwọn ará wà ní Kánádà fara pa. Ìjì náà ba àwọn nǹkan díẹ̀ jẹ́ lára ilé àwọn arákùnrin wa kan, bẹ́ẹ̀ ló sì ba iná mànàmáná wọn jẹ́.
Àwọn arákùnrin àti arábìnrin tó wà nínú ìjọ ládùúgbò yẹn ṣe ìrànlọ́wọ́ fún àwọn ará tí àjálù náà dé bá.
A mà dúpẹ́ o, pé Jèhófà ń gbọ́ “ẹ̀bẹ̀ [àwọn ará wa] fún ìrànlọ́wọ́,” bí wọ́n ṣe ń gbọ́kàn lé e ní àkókò tí nǹkan lè koko yìí.​
Wọ́n ti ń kápá iná runlérùnnà tó ń jó lọ́nà tó kàmàmà ní California.
Nínú ìsọfúnni díẹ̀ tá a rí gbà látọ̀dọ̀ Ìgbìmọ̀ Ẹ̀ka ti Orílẹ̀-Èdè Amẹ́ríkà nípa àwọn arákùnrin wa tó wà lágbègbè yẹn, kò sí arákùnrin wa tàbí arábìnrin wa kankan tó kú, àmọ́ àwọn arákùnrin mẹ́jọ ṣèṣe, àwọn ẹgbẹ̀rún kan àti ọgọ́rùn-ún mẹ́rin [1,400] ló sì ti sá kúrò nílé.
Yàtọ̀ síyẹn, ilé àwọn arákùnrin wa mọ́kàndínlọ́gbọ̀n [29] ló ti bàjẹ́ pátápátá.
Àwọn tó sá kúrò nílé torí ìṣẹ̀lẹ̀ burúkú yìí ń rí ìtọ́jú gbà látọ̀dọ̀ àwọn ará tó wà ní ìjọ àti àyíká míì tó wà nítòsí wọn, púpọ̀ nínú àwọn arákùnrin wa ló sì ti pa dà sílé wọn.
Lásìkò tí iná yẹn ṣì ń ṣọṣẹ́, àwọn aṣojú láti ẹ̀ka ọ́fíìsì lọ́ ṣèbẹ̀wò sáwọn Alábòójútó àyíká, Ìgbìmọ̀ Tó Ń Ṣètò Ìrànwọ́ Nígbà Àjálù àtàwọn tó yọ̀ǹda ara wọn láti ṣèrànwọ́ fáwọn tí àjálù dé bá.
Wọ́n tún ṣèbẹ̀wò sọ́dọ̀ àwọn tó pàdánù ilé wọn sínú ìjàǹbá yẹn.
Yàtọ̀ síyẹn, wọ́n tún ṣe ìpàdé àkànṣe kan pẹ̀lú àwọn àyíká méjì tí àjálù yẹn dé bá gan-an kí wọ́n lè fi Bíbélì tù wọ́n nínú, kí wọn sì ràn wọ́n lọ́wọ́.
Ó dá wa lójú pé Jèhófà á máa báa lọ láti pèsè ìtùnú fáwọn arákùnrin wa tó wà nínú ìṣòro yìí.
Òjò àrọ̀ọ̀rọ̀dá àti yìnyín tó yọ́ fa omíyalé ní ìpínlẹ̀ Nebraska àti Iowa lóṣù March 2019.
Omíyalé náà mú kí àwọn odò tó wà lágbègbè náà kún kọjá ààlà, àwọn ibi tó ń gba omi dúró ya lulẹ̀, ó ba ọ̀pọ̀lọpọ̀ ilé jẹ́, ó sì pa ó kéré tán èèyàn mẹ́rin.
Ẹ̀ka ọ́fíìsì wa ní Amẹ́ríkà sọ pé kò sí ìkankan lára ẹgbẹ̀rún márùn-ún àti mẹ́tàlélọ́gọ́fà (5,123) akéde tó wà níbẹ̀ tó kú tàbí tó fara pa.
Àmọ́ akéde mẹ́rìnlélọ́gọ́rin (84) ní láti kúrò níbi tí wọ́n ń gbé.
Yàtọ̀ síyẹn, ilé mẹ́jọ àwọn ará wa bà jẹ́ gan-an, ilé mẹ́rìnlélọ́gbọ̀n (34) míì sì bà jẹ́ díẹ̀.
Àwọn ará ìjọ lágbègbè náà ti bẹ̀rẹ̀ sí í yọ̀ǹda ara wọn láti palẹ̀ ìdọ̀tí mọ́, wọ́n sì ń ṣiṣẹ́ pẹ̀lú àwọn ará tó wà ní Ẹ̀ka Tó Ń Yàwòrán Ilé Tó sì Ń Kọ́ Ọ.
Àwọn alábòójútó àyíká tó wà lágbègbè tí àjálù náà ti ṣẹlẹ̀ ń fáwọn ará tọ́rọ̀ kàn níṣìírí.
Àdúrà wa ni pé kí ìrànlọ́wọ́ táwọn ará wa rí gbà nípa tara àti nípa tẹ̀mí tù wọ́n nínú lásìkò ìṣòro yìí.
Ní January 9 lórílẹ̀-èdè Amẹ́ríkà, ìjì líle kan jà ní gúúsù ìpínlẹ̀ California. Ìjì yẹn ló fa ọ̀gbàrá púpọ̀ gan-an tó sì han àwọn ará ìlú léèmọ̀.
Ìròyìn jẹ́ ká mọ̀ pé àwọn mọ́kànlélógún [21] ló pàdánù ẹ̀mí wọn sínú ìṣẹ̀lẹ̀ burúkú yẹn, ọ̀pọ̀ ilé ló wó, àwọn míì sì bàjẹ́.
Kò sí ọ̀kankan nínú àwọn ará wa tó kú sínú ìṣẹ̀lẹ̀ náà.
Àmọ́ ní ìlú Burbank, ìjì yẹn ba ilé àtàwọn nǹkan ìní akéde kan jẹ́. Bákan náà, ní ìlú Ventura ìdílé mẹ́jọ ló ti sá kúrò nílé.
Gbọ̀ngàn Ìjọba kankan kò bàjẹ́.
Àwọn Alábòójútó àyíká pẹ̀lú Ìgbìmọ̀ Tó Ń Ṣètò Ìrànwọ́ Nígbà Àjálù àti àwọn aṣojú láti Ẹ̀ka Tó Ń Yàwòrán Ilé Tó sì Ń Kọ́ Ọ jọ ń ṣiṣẹ́ pọ̀ láti ṣèrànwọ́ fáwọn tí àjálù dé bá.
Ní irú àsìkò tí nǹkan nira yìí, àá máa báa lọ láti rántí àwọn arákùnrin àtàwọn arábìnrin wa nínú àwọn àdúrà wa, ó dá wa lójú pé Jèhófà máa fún wọn lókun tí wọ́n nílò.​
Ọdún 1935 ni ìṣẹ̀lẹ̀ amọ́kànyọ̀ yìí kọ́kọ́ wáyé.
Arákùnrin Joseph F. Rutherford, tó jẹ́ ààrẹ Watch Tower Society nígbà yẹn wà níbẹ̀ nígbà tí wọ́n bẹ̀rẹ̀ sí í kọ́ Gbọ̀ngàn Ìjọba tó wà ní ojúlé 1228 ní Pensacola Street, ìlú Honolulu, ìpínlẹ̀ Hawaii.
Kò ní yà yín lẹ́nu pé ilé kékeré tí wọ́n kọ́ nígbà yẹn ni ilé ìjọsìn àwa Ẹlẹ́rìí Jèhófà tá a kọ́kọ́ pè ní “Gbọ̀ngàn Ìjọba.” Àtìgbà yẹn làwa èèyàn Jèhófà ti ń pe àwọn ibi tá a máa ń kóra jọ sí láti jọ́sìn ní Gbọ̀ngàn Ìjọba, ìyẹn sì ti lé lọ́gọ́rin (80) ọdún báyìí.
Ní báyìí, àwọn ìjọ mẹ́rin ló ń ṣèpàdé nínú Gbọ̀ngàn Ìjọba yẹn, èdè márùn-ún ni wọ́n sì fi ń ṣèpàdé níbẹ̀, títí kan èdè Hawaii Pidgin.
* Gbọ̀ngàn Ìjọba tá a ṣẹ̀ṣẹ̀ tún kọ́ ní 1228 Pensacola Street, Honolulu, Hawaii Ní February 11 sí 15, 2020, ìyẹn kí àrùn COVID-19 tó gbayé kan, lẹ́yìn tá a ti tún Gbọ̀ngàn Ìjọba àkọ́kọ́ yẹn kọ́, àwọn ará wa pe àwọn ará ìlú, àwọn aṣojú ìjọba àtàwọn olùkọ́ láti wá ṣèbẹ̀wò kí wọ́n sì rín yí ká ilé náà.
Àwọn ará wa mú àwọn àlejò náà rìn yí ká ilé náà, kí wọ́n lè rí onírúurú fọ́tò àtàwọn àkọ́sílẹ̀ ìtàn nípa ilé náà. Yàtọ̀ síyẹn, àwọn arákùnrin tún ṣàlàyé àwọn nǹkan táwa Ẹlẹ́rìí Jèhófà ń gbé ṣe lóde òní fún wọn.
Nígbà tó di February 16, Arákùnrin David H. Splane tó jẹ́ ọ̀kan lára Ìgbìmọ̀ Olùdarí àwa Ẹlẹ́rìí Jèhófà wá fọba lé e pẹ̀lú àsọyé ìyàsímímọ́.
Arábìnrin kan tó wà lára àwọn tó ṣe àwọn ìmúrasílẹ̀ kan kí ètò náà lè kẹ́sẹ járí sọ pé: “Bó tiẹ̀ jẹ́ pé kì í ṣe torí àtiwàásù fáwọn èèyàn náà la ṣe ní kí wọ́n wá ṣèbẹ̀wò, a gbà pé ẹ̀rí ńlá ni ìbẹ̀wò náà jẹ́ fún ọ̀pọ̀ èèyàn tó ṣeé ṣe kí wọ́n má mọ̀ nípa àwa Ẹlẹ́rìí Jèhófà.” Ètò tá a ṣe pé káwọn èèyàn rìn yí ká Gbọ̀ngàn Ìjọba yẹn mú káwọn ará wa lọ́kùnrin àti lóbìnrin túbọ̀ lóye ìtàn àwa Ẹlẹ́rìí Jèhófà láwọn erékùṣù Hawaii, ó sì mú kí wọ́n rí ìmúṣẹ Ọ̀rọ̀ Ọlọ́run tó sọ pé: “Ní àwọn erékùṣù òkun, wọ́n máa yin orúkọ Jèhófà, Ọlọ́run Ísírẹ́lì lógo.
^ ìpínrọ̀ 2 Lásìkò tí àrùn COVID-19 gbòde, orí ẹ̀rọ ayélujára ni gbogbo ìjọ àwa Ẹlẹ́rìí Jèhófà lórílẹ̀-èdè Amẹ́ríkà ti ń ṣèpàdé dípò kí wọ́n máa kóra jọ nínú Gbọ̀ngàn Ìjọba.
Ní oṣù díẹ̀ sẹ́yìn, àwọn iná kan jó ní ìpínlẹ̀ California, ó sì ba agbègbè tó tó ọgọ́rùn-ún mẹ́ta ó lé ọgọ́ta àti méjì kìlómítà jẹ́ níbùú àti lóòró (362 square kilometers).
Ẹ̀ka ọ́fíìsì wa ní Amẹ́ríkà ròyìn pé àwọn ará tó lé ní ẹgbẹ̀rún kan ó lé ọgọ́rùn-ún méje (1,700) ló ti sá kúrò nílé nítorí àwọn iná tó jó léraléra náà.
A ò tíì gbọ́ pé ẹnikẹ́ni fara pa tàbí kú.
Ní October 10, 2019, iná tó jó àdúgbò Sandalwood tó wà ní Calimesa ba ilé ọ̀kan lára àwọn arákùnrin wa jẹ́.
Bákan náà, èéfín ba àwọn ilé kan jẹ́ díẹ̀.
Ó fẹ́rẹ̀ẹ́ jẹ́ gbogbo àwọn tó sá kúrò nílé ló ti pa dà sílé.
Ọ̀kan lára àwọn alàgbà tó ń gbé láwọn ibi tí iná náà ti jó sọ pé: “Ó ṣe pàtàkì gan-an pé ká máa tẹ̀ lé ìtọ́ni tí irú nǹkan báyìí bá ṣẹlẹ̀, kódà, ó yẹ ká tẹnu mọ́ ọn dáadáa.
Ẹsẹ̀kẹsẹ̀ làwọn ará wa ti kúrò láwọn ibi tí iná náà ti ń jó, ìyẹn sì jẹ́ kó rọrùn fáwọn panápaná láti gbájú mọ́ bí wọ́n ṣe máa pa iná náà dípò kí wọ́n máa wá àwọn èèyàn kiri.” Àwọn alábòójútó àyíká àti àwọn alàgbà tó ń gbé lágbègbè náà ń ṣe gbogbo ohun tí wọ́n lè ṣe láti pèsè ìrànwọ́ fún àwọn tó sá kúrò nílé.
Ìfẹ́ àti ẹ̀mí ọ̀làwọ́ tí àwọn akéde tó ń gbé lágbègbè yìí fi hàn bùáyà.
Torí ìfẹ́ tó jinlẹ̀ táwọn ará fi hàn, alábòójútó àyíká kan sọ pé: “Kò ṣòro fún wa rárá láti rí ilé táwọn tó sá kúrò nílé máa gbé.” A dúpẹ́ lọ́wọ́ Jèhófà torí àwọn tó “ti di orísun ìtùnú” fún àwọn arákùnrin àtàwọn arábìnrin wa tí iná yìí lé kúrò nílé.
Ní November 14, 2019, ọmọ ilé ìwé kan dàbọn bolẹ̀ láàárín àwọn ọmọ kíláàsì rẹ̀ ní ilé ẹ̀kọ́ girama tó wà nílùú Santa Clarita, ní California.
Ọmọ náà pa ọmọ ilé ìwé méjì, ó sì ṣe àwọn mẹ́ta léṣe, kó tó wá pa ara ẹ̀.
Ó bani nínú jẹ́ pé Dominic Blackwell, ọmọ arábìnrin wa kan wà lára àwọn ọmọ ilé ìwé tó yìnbọn pa.
Ọmọ ọdún mẹ́rìnlá (14) ni, ó sì máa ń lọ sí ìpàdé déédéé pẹ̀lú ìyá rẹ̀ tó ń jẹ́ Nancy Blackwell.
Bàbá, ìyá àti àbúrò mẹ́ta ni Dominic fi sílẹ̀.
Àwọn alàgbà ń pèsè ìtùnú látinú Ìwé Mímọ́ fún ìdílé yìí àtàwọn ará ìjọ wọn.
Ó bà wá nínú jẹ́ gan-an pé irú àjálù burúkú yìí ṣẹlẹ̀.
À ń retí ìgbà tí Ọlọ́run máa ‘nu gbogbo omijé kúrò tí ikú ò ní sí mọ́, tí kò sì ní sí ọ̀fọ̀ tàbí ẹkún tàbí ìrora mọ́.’
Déètì: August 9 sí 11, 2019
Ibi Tó Ti Wáyé: Chase Field ní Phoenix, Arizona, Orílẹ̀-èdè Amẹ́ríkà
Èdè: Gẹ̀ẹ́sì
Àwọn Tó Wá: 40,237
Àwọn Tó Ṣèrìbọmi: 352
Àwọn Tó Wá Láti Ilẹ̀ Òkèèrè: 5,000
Àwọn Ẹ̀ka Ọ́fíìsì Tá A Pè: Australasia, ilẹ̀ Gẹ̀ẹ́sì, Kánádà, Central Europe, Chile, Faransé, Gíríìsì, Íńdíà, Ítálì, Kòríà, Micronesia, Scandinavia, Sri Lanka, Tahiti, Thailand, Trinidad and Tobago, Tọ́kì
Ìrírí: Steve Moore tó jẹ́ ààrẹ àti Ọ̀gá àgbà iléeṣẹ́ kan tí wọ́n ń pè ní Visit Phoenix, ló bá wa ṣètò ibi tá a ti ṣe àpéjọ náà, àwọn òtẹ́ẹ̀lì àti ibi ìgbafẹ́ tá a ṣeré lọ ní ìlú Phoenix, ó sọ pé:
“Ọjọ́ pẹ́ gan-an tí mo ti ń ṣiṣẹ́ yìí, àmọ́ àpéjọ yín ló ṣì wà létòletò jù látìgbà tí mo ti ń ṣiṣẹ́ yìí. Inú mi dùn pé a jọ ṣiṣẹ́.
Yàtọ̀ síyẹn, ẹ ṣèlérí pé ẹ máa jẹ́ kí pápá ìṣeré yìí wà ní mímọ́ kẹ́ ẹ tó kúrò, kò sẹ́ni tó sọ bẹ́ẹ̀ rí, àfẹ̀yin nìkan.”"
Bẹ̀rẹ̀ láti January 2019, ó ti ṣeé ṣe fáwọn tó gbọ́ Èdè Adití ti Amẹ́ríkà (ASL) láti túbọ̀ gbádùn ìbẹ̀wò wọn sí oríléeṣẹ́ wa.
Arákùnrin Enrique Ford, tó jẹ́ alábòójútó Ẹ̀ka Àwọn Nǹkan Ìṣẹ̀ǹbáyé sọ pé: “Iṣẹ́ kékeré kọ́ ni ẹ̀ka ìtúmọ̀ èdè àti ti kọ̀ǹpútà ṣe láti mú káwọn ará wa lóye àwọn nǹkan ìṣẹ̀ǹbáyé yìí ní Èdè Adití ti Amẹ́ríkà (ASL)!
Torí náà, àwọn ará wa lọ́kùnrin àti lóbìnrin tí wọ́n jẹ́ adití tàbí tí wọn ò fi bẹ́ẹ̀ gbọ́rọ̀ tí wọ́n máa ń ṣèbẹ̀wò síbi ìpàtẹ wa máa gbádùn ẹ̀ dọ́ba báyìí. Á mú kí wọ́n túbọ̀ mọyì ohun tí wọ́n rí, á wú wọn lórí, á sì túbọ̀ kọ́ wọ́n lẹ́kọ̀ọ́ gan-an.” Arábìnrin Ana Barrios, tó jẹ́ adití tó sì ń ṣe aṣáájú-ọ̀nà déédéé nílùú New York, wà lára àwọn tó kọ́kọ́ ṣèbẹ̀wò síbi ìpàtẹ yìí.
Ẹ gbọ́ ohun tó sọ: “Nígbà tí mò ń wo àlàyé nípa àtẹ náà lédè adití lórí ẹ̀rọ tí wọ́n gbé fún mi, orí mi wú!
Kì í ṣe ìgbà àkọ́kọ́ tí mo máa wá síbí rèé, léraléra ni mo sì ti rí àwọn nǹkan tí wọ́n pàtẹ, síbẹ̀ ìgbà àkọ́kọ́ rèé tí ohun tí mo rí wọ̀ mí lọ́kàn gan-an, ó sì yé mi dáadáa ju ìgbà tí mo kàn ka èdè òyìnbó tí wọ́n fi ṣàlàyé ọ̀kọ̀ọ̀kan wọn.
Bí mo ṣe bẹ̀rẹ̀ sí í gbọ́ àlàyé náà lédè mi làwọn nǹkan wá túbọ̀ ṣe kedere sí mi.
Bí àpẹẹrẹ, mo wá lóye ohun tí orúkọ Jèhófà dúró fún, àṣé mi ò tiẹ̀ fi bẹ́ẹ̀ lóye ẹ̀ tẹ́lẹ̀! Yàtọ̀ síyẹn, ìpàtẹ yẹn jẹ́ kí n túbọ̀ lóye àwọn ànímọ́ Jèhófà, àlàyé yẹn wọ̀ mí lọ́kàn débi pé ṣe ni mo bẹ̀rẹ̀ sí í da omi lójú!” June 2017 niṣẹ́ títúmọ̀ àti ṣíṣètò bẹ̀rẹ̀ lórí ìpàtẹ àwọn nǹkan ìṣẹ̀ǹbáyé ní Èdè Adití ti Amẹ́ríkà.
Mẹ́tàlélógún (23) làwọn arákùnrin àti arábìnrin tó kópa nínu rẹ̀, adití ni mẹ́fà lára wọn, mẹ́fà míì sì láwọn òbí tó jẹ́ adití. Gbogbo wọn ló lọ́wọ́ nínú iṣẹ́ títúmọ̀ àwọn àlàyé yẹn sí ASL, wọ́n sì tún kópa nínú àwọn fídíò náà.
Fídíò tí wọ́n ṣe lé ní ọgọ́rùn-ún mẹ́sàn-án (900), wọ́n sì gùn tó nǹkan bíi wákàtí mẹ́sàn-án, kó lè bá àlàyé tá a ti gba ohùn rẹ̀ sílẹ̀ mu.
Ilé ìgbohùnsílẹ̀ mẹ́ta tó wà fún èdè adití la ti ṣe iṣẹ́ náà: Ọ́fíìsì àwọn atúmọ̀ Èdè Adití (ASL) ní Fort Lauderdale, ìpínlẹ̀ Florida; èyí tó wà ní ẹ̀ka ọ́fíìsì orílẹ̀-èdè Amẹ́ríkà ní Wallkill, ìpínlẹ̀ New York; àtèyí tó wà ní oríléeṣẹ́ wa ní Warwick, ìpínlẹ̀ New York.
Kó lè dá wa lójú pé kò sí tàbí-ṣùgbọ́n kankan nínú iṣẹ́ náà, a pe àwọn arákùnrin àti arábìnrin mélòó kan tí wọ́n jẹ́ adití, tọ́jọ́ orí wọn sì yàtọ̀ síra pé kí wọ́n bá wa fojú ṣùnnùkùn wò ó. A ṣiṣẹ́ lórí àwọn àkíyèsí wọn kó tó di pé a gbé e jáde níkẹyìn.
Díẹ̀ rèé lára àwọn arákùnrin àti arábìnrin tó túmọ̀ sí èdè adití nípa àwọn ohun ìṣẹ̀ǹbáyé tá a pàtẹ sí Warwick.
Ẹ̀ka Ìṣẹ̀ǹbáyé ra ẹ̀rọ ìgbàlódé alágbèéká mélòó kan tó lè jẹ́ káwọn tó ń sọ èdè adití (ASL) lóye àwọn nǹkan tí wọ́n ń rí bí wọ́n ṣe ń rìn yíká tí wọ́n sì ń fojú lóúnjẹ. Àlàyé kan náà táwọn tó ti nǹkan bọ etí ń gbọ́ nípa ìpàtẹ Warwick yìí làwọn náà ń wò lórí ẹ̀rọ tí wọ́n mú dání.
Yàtọ̀ sáwọn ẹ̀rọ téèyàn lè mú dání, Ẹ̀ka Ìṣẹ̀ǹbáyé tún ṣètò ohun tá a lè pè ní tẹlifíṣọ̀n gàdàgbà mẹ́rìnlá míì tó ń ṣàgbéyọ àwọn ohun ìṣẹ̀ǹbáyé náà, tó sì ń ṣàlàyé wọn lédè ASL.
Mark Sanderson, tó jẹ́ ọ̀kan lára Ìgbìmọ̀ Olùdarí Àwa Ẹlẹ́rìí Jèhófà sọ pé: “Kí nìdí tá a fi ṣètò ìpàtẹ àwọn ohun ìṣẹ̀ǹbáyé yìí? A fẹ́ kó fún gbogbo àwọn tó ń ṣèbẹ̀wò sí oríléeṣẹ́ wa níṣìírí, kó sì fún ìgbàgbọ́ wọn lókun.
Inú wa dùn pé èdè mẹ́rìnlá (14) ọ̀tọ̀ọ̀tọ̀ la fi ṣàlàyé onírúurú nǹkan tó wà níbi ìpàtẹ yìí, títí kan Èdè Adití ti Amẹ́ríkà (ASL). Torí náà, ó dùn mọ́ wa pé àwọn ará wa tó jẹ́ adití àtàwọn tí kò fi bẹ́ẹ̀ gbọ́rọ̀, títí kan àwọn tí kì í ṣe Ẹlẹ́rìí ló máa jàǹfààní.” Tá a bá ṣírò ẹ̀, ó lè ní ìlàjì mílíọ̀nù èèyàn tó ti wá ṣèbẹ̀wò sí oríléeṣẹ́ wa ní Warwick.
A ké sí ẹ̀yin ará wa níbi gbogbo láyé pé kẹ́ ẹ wá síbi, kẹ́ ẹ sì fojú ara yín rí àwọn nǹkan tá a pàtẹ síbi ìṣẹ̀ǹbáyé yìí. Ẹ̀gàn ni hẹ̀ẹ̀, á jẹ́ kẹ́ ẹ túbọ̀ mọyì àwọn ohun ribiribi táwa èèyàn Jèhófà ti gbé ṣe àtohun tó ti wáyé nínú ìtàn àwa Ẹlẹ́rìí Jèhófà.
Kò sí àní-àní, gbogbo àwọn tó ti wá síbí lo pinnu pé títí láé làwọn á máa “gbẹ́kẹ̀ lé Ọlọ́run.”—Sáàmù 78:7.
A ṣí i ní April 3, 2017, ìpàtẹ yìí pín sọ́nà mẹ́ta ní oríléeṣẹ́ wa tó wà nílùú Warwick, ní New York. Kò sí pé ẹnì kan ń mú èèyàn kiri ibẹ̀ tàbí kó máa ṣàlàyé fúnni.
“The Bible and the Divine Name” ṣàlàyé báwọn kan ṣe sapá fún ọ̀pọ̀ ọdún láti tẹ Ọ̀rọ̀ Ọlọ́run àti orúkọ rẹ̀ rì àtohun tí kò jẹ́ kí wọ́n ṣàṣeyọrí.
(Àìsáyà 40:8) Èèyàn á rí àwọn Bíbélì tó ṣọ̀wọ́n, tó lé lọ́gọ́rùn-ún (100) àtàwọn ohun ìṣẹ̀ǹbáyé míì tó jẹ mọ́ Bíbélì.
“A People for Jehovah’s Name” ṣe àfihàn ohun táwa Ẹlẹ́rìí Jèhófà gbé ṣe àtohun tó ṣẹlẹ̀ sí wa látọdún yìí wá.
Àwọn ohun ìṣẹ̀ǹbáyé àti ìrírí àwọn tọ́rọ̀ ṣojú wọn jẹ́ ká rí bí Jèhófà ṣe ń darí àwa èèyàn rẹ̀ látọdún yìí wá.
“World Headquarters—Faith in Action” ṣàlàyé ojúṣe ìgbìmọ̀ mẹ́fẹ̀ẹ̀fà ti Ìgbìmọ̀ Olùdarí àti bí wọ́n ṣe ń bójú tó onírúurú iṣẹ́ táwa Ẹlẹ́rìí Jèhófà ń ṣe kárí ayé.
“Courage to Stand Firm in a Time of Trial.” Wọ́n máa ń pààrọ̀ ohun tí wọ́n kó síbi ìpàtẹ yìí látìgbàdégbà.
Ó jẹ́ ká mọ bí nǹkan ṣe rí láàárín ọdún 1914 sí 1919, àdánwò ìgbàgbọ́ táwọn Akẹ́kọ̀ọ́ Bíbélì kojú lẹ́nì kọ̀ọ̀kan àti lápapọ̀.
Ìpàtẹ yìí ń jẹ́ káwọn tó ṣèbẹ̀wò rí àwọn fọ́tò tá a ti yà látọjọ́ gbọ́nhan, àwọn àkọsílẹ̀, àwòrán àtàwọn ìfọ̀rọ̀wánilẹ́nuwò tá a ti gbà sílẹ̀ tipẹ́tipẹ́. Àwọn tó ṣèbẹ̀wò lè tẹ́tí sí i tàbí kí wọ́n wò ó ní fídíò.
October 3, 2018 nibi ìpàtẹ yìí ti di àpéwò.
A máa fàwọn nǹkan tá a kó síbi ìpàtẹ yìí ránṣẹ́ sáwọn ẹ̀ka ọ́fíìsì wa míì káwọn náà lè pàtẹ wọn, àá wá pàtẹ àwọn nǹkan míì sí Warwick.
Déètì: May 24 sí 26, 2019
Ibi Tá A Ti Ṣe É: Marlins Park nílùú Miami, ìpínlẹ̀ Florida, Amẹ́ríkà
Èdè: Sípáníìṣì
Àwọn Tó Wá: 28,562
Àwọn Tó Ṣèrìbọmi: 230
Àwọn Tó Wá Láti Ìlẹ̀ Òkèèrè: 4,600
Áwọn Ẹ̀ka Ọ́fíísì Tó Wá: Ajẹntínà, Bolivia, Brazil, Britain, Kánádà, Central America, Central Europe, Chile, Kòlóńbíà, Cuba, Ecuador, Paraguay, Peru, Philippines, Sípéènì"
Ní Saturday, July 13, 2019, ìjì líle kan rọ́ lu ìlú Louisiana, kó tó di pé ọwọ́ wà rọlẹ̀ díẹ̀ tí wọ́n fi wá ń pè é ní Barry.
Ìjì líle yìí ba nǹkan jẹ́, ó fa àkúnya omi, ó sì jẹ́ kí iná mànàmáná lọ ní ibi púpọ̀ yí ká ìpínlẹ̀ Alabama, Louisiana, àti Mississippi.
Bí o tì lẹ́ jẹ́ pé kò sí akéde kankan tó fara pa tàbí kú nínú ìjì náà, àwọn mẹ́tàlélọ́gọ́fà (123) ni wọ́n di aláìnílé lórí.
Láfikún, ìjì líle náà ba ilé mẹ́tàdínlọ́gọ́rùn-ún (97) tó jẹ́ ti àwọn arákùnrin àti arábìnrin wa jẹ́, pẹ̀lú Gbọ̀ngàn Ìjọba márùn-ún.
Àwọn alábòójútó àyíká àti àwọn alàgbà ìjọ ń lọ bẹ àwọn tọ́rọ̀ náà kàn wò kí wọ́n lè fún wọn níṣìírí.
Bákan náà làwọn akéde láti àwọn ìjọ tó wà nítòsí ń pèsè omi, oúnjẹ àti ibùgbé níbi tí wọ́n ti nílò wọn.
Wọ́n ti ń ṣètò bí wọ́n á ṣe tún àwọn ilé tó nílò àtúnṣe ṣe.
Àá máa fi àwọn arákùnrin àti àwọn arábìnrin wa ní Gúúsù Amẹ́ríkà tí ìjì líle Barry ṣe lọ́ṣẹ́ sínú àdúrà wa, àá sì máa tì wọ́n lẹ́yìn.
Ní May 31, 2019, ọkùnrin kan bẹ̀rẹ̀ sí í ròjọ̀ ọta ìbọn lu àwọn tó ń ṣiṣẹ́ ní ọ́fíìsì ìlú Virginia Beach, ìpínlẹ̀ Virginia, lórílẹ̀-èdè United States.
Èèyàn méjìlá ló kú, àwọn mẹ́rin sì fara pa.
Ìròyìn tá a gbọ́ láti ẹ̀ka ọ́fíìsì wa ní Amẹ́ríkà fi hàn pé, ó ṣeni láàánú pé arábìnrin wa kan tó ń jẹ́, LaQuita Brown, wà lára àwọn tó kù nínú ìṣẹ̀lẹ̀ burúkú yìí.
Ẹni ọdún mọ́kàndínlógójì (39) ni Arábìnrin Brown, aṣáájú-ọ̀nà sì ni nínú Ìjọ Seaview tí wọ́n ti ń sọ èdè Faransé nílùú Norfolk, ìpínlẹ̀ Virginia.
Arábìnrin yìí máa ń yọ̀ǹda ara rẹ̀ láti ṣisẹ́ pẹ̀lú Ẹ̀ka Tó Ń Yàwòrán Ilé Tó sì Ń Kọ́ Ọ.
Àwọn alàgbà tó wà lágbègbè náà àti alábòójútó àyílká wọn ń fún tẹbítọ̀rẹ́ Arábìnrin Brown níṣìírí, wọ́n sì ń tù wọ́n nínú.
Ikú arábìnrin yìí dùn wá gan-an.
À ń retí àsìkò tí irú ìṣẹ̀lẹ̀ burúkú yìí ò ní wáyé mọ́, tí “ọ̀pọ̀lọpọ̀ àlàáfíà” á sì wá káàkiri ayé.
Ní April 12 àti 13, 2020, ó lé ní ọgọ́rùn-ún (100) ìgbà tí ìjì líle tí wọ́n ń pè ní tornado ṣoṣẹ́ ní apá gúúsù ìlà oòrùn orílẹ̀-èdè Amẹ́ríkà.
Àjọ Tó Ń Bójú Tó Ipò Ojú Ọjọ́ sọ pé ọ̀kan lára ìjì líle náà fẹ̀ tó kílòmítà mẹ́ta, ó wà lára àwọn ìjì líle tó tóbi jù tó tíì jà rí.
Ẹsẹ̀kẹsẹ̀ ni ẹ̀ka ọ́fíìsì kàn sí àwọn alábòójútó àyíká tó wà ní agbègbè yẹn kí wọ́n lè mọ bí nǹkan ṣe ń lọ sí pẹ̀lú àwọn ará wa.
Kò sí ìkankan nínú àwọn ará wa tí ìjì náà pa. Àmọ́, arábìnrin kan fara pa díẹ̀ nígbà tí ìjì náà fẹ́ lu ilé rẹ̀.
Àwọn akéde mẹ́tàlélọ́gọ́ta (63) ló ní láti kúrò nílé, ilé méjìlá (12) ló wó, ilé méjìdínlọ́gọ́ta (58) ló sì bà jẹ́.
Láfikún síyẹn, Gbọ̀ngàn Ìjọba márùn-ún ló bà jẹ́ díẹ̀, àmọ́ igi kan wó lu Gbọ̀ngàn Ìjọba kan, ó sì bà á jẹ́ gan-an.
Àwọn alàgbà àtàwọn alábòójútó àyíká ṣì ń kíyè sí bí nǹkan ṣe rí.
Wọ́n ń bójú tó ohun táwọn ará nílò nípa tara àti nípa tẹ̀mí, wọ́n sì ń pèsè ìtùnú fáwọn tí àjálù náà bá.​
Ìjì líle kan tí wọ́n pè ní Florence jà lọ́pọ̀ ibi ní ìpínlẹ̀ North Carolina, South Carolina àtàwọn ìpínlẹ̀ míì lórílẹ̀-èdè Amẹ́ríkà, omíyalé sì tún ṣẹlẹ̀ níbẹ̀.
Ìgbà kan wà tí ìjì líle tí wọ́n ń pè ní Florence yìí pa ó kéré tán, èèyàn méjìlélọ́gbọ̀n (32), tó sì sọ ẹgbẹẹgbẹ̀rún èèyàn di aláìrílégbé.
Ẹ̀ka ọ́fíìsì wa ní Amẹ́ríkà sọ pé kò sí ìkankan lára àwọn akéde wa tó bá ìṣẹ̀lẹ̀ náà lọ tàbí tó fara pa ju bó ṣe yẹ, bó tiẹ̀ jẹ́ pé ó lé ní ẹgbẹ̀rún mẹ́rin (4,000) Ẹlẹ́rìí Jèhófà tí ìjì náà lé kúrò níbi tí wọ́n ń gbé.
Lóòótọ́, ìjì náà ti jà tán, síbẹ̀ àwọn ibì kan ò tíì ṣeé dé torí omi tó bo gbogbo ibẹ̀.
Àyẹ̀wò tí wọ́n ṣe gbẹ̀yìn fi hàn pé ọgọ́rùn-ún mẹ́ta àti mọ́kànléláàádọ́ta (351) ilé àwọn ará wa pẹ̀lú Gbọ̀ngàn Ìjọba mọ́kànlélógún (21) ni ìjì náà bà jẹ́.
Ìgbìmọ̀ Tó Ń Ṣètò Ìrànwọ́ Nígbà Àjálù ń ṣiṣẹ́ lórí bí àwọn ará ṣe máa rí oúnjẹ, omi, ibùgbé àti ìtọ́jú ìṣègùn tí wọ́n nílò.
Àwùjọ méjì kan tún wà tó ń ṣèrànwọ́ láti kó àwọn igi tó wó lulẹ̀ kúrò lágbègbè náà.
Ohun tó kù báyìí ni bí wọ́n ṣe máa tún àwọn nǹkan tí omíyalé ti bà jẹ́ ṣe. Àwọn ará láwọn ìjọ tó wà níbẹ̀ àtàwọn tó wá láti ibòmíì ń yọ̀ǹda ara wọn láti bá Ìgbìmọ̀ Tó Ń Ṣètò Ìrànwọ́ Nígbà Àjálù náà ṣiṣẹ́.
Àwọn alàgbà ìjọ àti àwọn alábòójútó àyíká tó wà níbẹ̀ sì ń lọ sọ́dọ̀ àwọn tọ́rọ̀ náà kàn láti fún wọn níṣìírí.
À ń gbàdúrà fún àwọn ará wa tí nǹkan nira fún nítorí ìjì líle tó jà lẹ́nu àìpẹ́ yìí, a sì ń retí ìgbà tí ‘ẹ̀rù kankan’ ò ní bà wá mọ́.
Ní Sunday March 3, 2019, ìjì tó le gan-an jà láwọn apá ibì kan ní ìpínlẹ̀ Alabama, Florida àti Georgia, ó gbẹ̀mí èèyàn mẹ́tàlélógún (23), ọ̀pọ̀ èèyàn ló sì fara pa.
Ẹ̀ka ọ́fíìsì wa ní Amẹ́ríkà sọ pé kò sí ìkankan lára àwọn ará wa tó kú.
Àmọ́ arábìnrin wa kan fara pa nígbà tí ìjì líle ba ilé rẹ̀ jẹ́ pátápátá ní ìlú Fort Valley, ìpínlẹ̀ Georgia.
Wọ́n ti ń tọ́jú rẹ̀ nílé ìwòsàn kan tó wà nítòsí.
Yàtọ̀ síyẹn, ẹ̀ka ọ́fíìsì sọ pé ilé mẹ́fà àwọn ará wa ni ìjì náà bà jẹ́, ó sì wó ilé mẹ́rin míì pátápátá.
Àwọn alábòójútó àyíká tó wà lágbègbè náà ń ṣètò báwọn ará ṣe ń rí oúnjẹ, ibi tí wọ́n á gbé àti aṣọ, àwọn alàgbà sì ń fi Bíbélì fún wọn níṣìírí.
Àdúrà wa ni pé kí àwọn ará wa tí àjálù yìí kàn rí ìtùnú nínú ẹṣin ọdún wa ti 2019 tó sọ pé, “Má wò yí ká, nítorí èmi ni Ọlọ́run rẹ.
Bí ètò ọrọ̀ ajé ṣe túbọ̀ ń dẹnu kọlẹ̀ ní Fẹnẹsúélà nípa lórí àwọn ará wa lọ́kùnrin àti lóbìnrin.
Ọ̀sọ̀ọ̀sẹ̀ ni ìròyìn nípa àwọn ará wa tí wọ́n hùwà ọ̀daràn sí ń dé ẹ̀ka ọ́fíìsì wa ní Fẹnẹsúélà.
Bákan náà, ọ̀pọ̀ Gbọ̀ngàn Ìjọba lórílẹ̀-èdè náà ni wọ́n ti jí àwọn nǹkan tó wà nínu rẹ̀ kó lọ.
Àwọn ará wa ń fara dà á bó tiẹ̀ jẹ́ pé gbogbo nǹkan ló ti gbówó lérí, bẹ́ẹ̀ ni kò sí oúnjẹ, oògùn àtàwọn nǹkan tó ṣe pàtàkì míì.
Látọdún 2013, ó lé ní ọ̀kẹ́ kan (20,000) akéde tó ti sá lọ́ sáwọn orílẹ̀-èdè míì bíi, Ajẹntínà, Brazil, Chile, Kòlóńbíà, Ecuador, Ítálì, Peru, Pọ́túgà, Sípéènì àti Amẹ́ríkà.
* Láìka gbogbo ìṣòro yìí sí, nǹkan bí ẹgbẹ̀rún lọ́nà ogóje (140,000) Ẹlẹ́rìí Jèhófà tó wà ní Fẹnẹsúélà báyìí ń bá ìjọsìn wọn lọ.
Ẹ̀ka ọ́fíìsì wa ní Fẹnẹsúélà kò dáwọ́ dúró láti máa ṣètò ìrànwọ́ lórílẹ̀-èdè náà.
Lọ́wọ́lọ́wọ́ báyìí, ọgọ́ta (60) ìgbìmọ̀ tó ń ṣètò ìrànwọ́ ló ń ṣiṣẹ́ kára láti pín oúnjẹ fáwọn ará lọ́kùnrin àti lóbìnrin.
Títí di báyìí, ẹ̀ka ọ́fíìsì wa ní Fẹnẹsúélà pẹ̀lú èyí tó wà nílẹ̀ Brazil ti pín oúnjẹ tí àwọn ará kó jọ, tó sì kún ọ̀pọ̀lọpọ̀ ọkọ̀ akẹ́rù fún àwọn akéde tó lé ní ẹgbẹ̀rún mẹ́rìnlélọ́gọ́ta (64,000) láwọn ìjọ ẹgbẹ̀rún kan, ọgọ́rùn-ún mẹ́rin àti mẹ́tàdínlọ́gọ́rùn-ún (1,497).
Ẹ̀ka ọ́fíìsì wa ní Fẹnẹsúélà tún ń pèsè àwọn ohun táwọn ará nílò láti máa bá ìjọsìn wọn lọ.
Lọ́dún yìí, Àpéjọ Agbègbè “Jẹ́ Onígboyà”! méjìlélọ́gọ́fà (122) ni wọ́n ṣe káàkiri orílẹ̀-èdè náà, September 2, 2018 ni wọ́n parí èyí tó kẹ́yìn lára wọn.
Àpéjọ Agbègbè yìí túbọ̀ fún àwọn ará lókun gan-an nípa tẹ̀mí, ọ̀pọ̀ lára wọn ló sì tiraka gan-an kí wọ́n tó lè wá sí àpéjọ náà.
Àwọn ará ní Fẹnẹsúélà ń ṣiṣẹ́ kára láti fi ọ̀rọ̀ Bíbélì tu ọ̀pọ̀ àwọn tí wàhálà ti bá lórílẹ̀-èdè náà nínú.
Ní báyìí, iye ìkẹ́kọ̀ọ́ Bíbélì táwọn akéde ń darí lóṣooṣù fẹ́rẹ̀ẹ́ tó ọ̀kẹ́ mẹ́wàá (200,000).
Iye àwọn tó ń kẹ́kọ̀ọ́, tí wọ́n sì ń wá sípàdé ti pọ̀ sí i, àwọn ẹgbẹ̀rún méje ọgọ́rùn-ún mẹ́jì àti mọ́kàndínlọ́góta (7,259) ló sì ṣèrìbọmi.
Àwọn ìtẹ̀síwájú tí à ń rí yìí fi hàn pé ẹ̀mí Ọlọ́run ló ń fún àwọn ará wa ní Fẹnẹsúélà lágbára.
Àdúrà wa ni pé kí wọ́n gbára lé Jèhófà títí dìgbà tí Ìjọba rẹ̀ máa fòpin sí gbogbo wàhálà tí à ń kojú báyìí.—Òwe 3:5, 6.
Tó o bá fẹ́ mọ̀ sí i nípa ohun tó ń ṣẹlẹ̀ ní Fẹnẹsúélà, wo fídíò Fẹnẹsúélà—Wọ́n Ní Ìfẹ́ àti Ìgbàgbọ́ Bí Nǹkan Tiẹ̀ Nira.
^ ìpínrọ̀ 2 Láwọn àkókò tí ọrọ̀ ajé àti ètò ìṣèlú ò bá fara rọ, akéde kọ̀ọ̀kàn ló máa pinnu bóyá kí òun kúrò lórílẹ̀-èdè tóun ń gbé tàbí kóun dúró.
Ètò Ọlọ́run kì í pinnu fáwọn èèyàn bóyá kí wọ́n kúrò tàbí kí wọ́n dúró.
Ìlú ò fara rọ, ọrọ̀ ajé sì ti dẹnu kọlẹ̀ lórílẹ̀-èdè Fẹnẹsúélà.
Àwọn èèyàn ò rí oúnjẹ, omi, epo pẹtiróòlù, ati oògùn tí wọ́n máa lò torí kò sí lárọ̀ọ́wọ́tó, èyí tó wà sì gbówó lérí.
Àìsí iná ti mú kí oúnjẹ túbọ̀ ṣọ̀wọ́n, torí kò sí bí wọ́n á ṣe tọjú rẹ̀ kó má bàa bà jẹ́.
Ìwà ọ̀daràn sì ń peléke sí i.
Síbẹ̀, lójú gbogbo ìṣòro yìí, àwọn akéde ẹgbẹ̀rún mẹ́rìndínlógóje àtààbọ̀ (136,500) tó wà ní Fẹnẹsúélà ó yéé fìtara wàásù.
Bí àpẹẹrẹ, ní January 2019, bó tiẹ̀ jẹ́ pé iye àwọn akéde lórílẹ̀-èdè náà fi ẹgbẹ̀rún méje (7,000) dín sí tọdún tó kọjá, wákàtí tí wọ́n fi wàásù fi ẹgbẹ̀rún lọ́nà àádọ́rùn-ún (90,000) ju ti tẹ́lẹ̀ lọ.
Ní April 2019, ìkẹ́kọ̀ọ́ Bíbélì tí wọ́n ṣe fẹ́rẹ̀ẹ́ tó ẹgbẹ̀rún lọ́nà ọgọ́rùn-ún méjì (195,600).
Àwọn aṣáájú-ọ̀nà déédéé pọ̀ sí i, wọ́n ti lé ní ẹgbẹ̀rún lọ́nà ọgbọ̀n (30,000).
Àwọn ará kọ́wọ́ ti ẹ̀tò tá a ṣe kárí ayé láti pe àwọn èèyàn wá síbi Ìrántí Ikú Kristi, ìyẹn sì mú kí iye àwọn aṣáájú-ọ̀nà olùrànlọ́wọ́ di ẹgbẹ̀rún lọ́nà ogún ó lé ọgọ́rùn mẹ́rin (20,400).
Ìsapá tí wọ́n ṣe yìí mú kí nǹkan bí ẹgbẹ̀rún lọ́nà ọgọ́rùn-ún mẹ́rin ó lé mọ́kànléláàádọ́rin (471,000) èèyàn wá síbi Ìrántí Ikú Kristi, èyí sì ju ìlọ́po mẹ́ta iye àwọn akéde tó wà lórílẹ̀-èdè náà.
Bákan náà, ọ̀pọ̀ èèyàn ló ń wá sípàde, torí pé àwọn ará ò yéé kọ́ àwọn tó ń wá ojútùú sí ìṣòro wọn lẹ́kọ̀ọ́ Bíbélì.
Ẹ̀ka ọ́fíìsì wa ní Fẹnẹsúélà ṣètò iṣẹ́ ìrànwọ́ kí àwọn ará wa lè rí ohun tí wọ́n nílò jẹ.
Lọ́lá ìrànwọ́ láti àwọn ẹ̀ka tó wà láyìíká àti owó ìtìlẹyìn kárí ayé, oṣooṣù ni ẹ̀ka ọ́fíìsì wa ní Fẹnẹsúélà ń pín ọ̀pọ̀lọpọ̀ ẹrù oúnjẹ fún ẹgbẹ̀rún márùndínlọ́gọ́rin (75,000) akéde ní ìjọ ẹgbẹ̀rún kan ọgọ́rùn márùn-ún ó lé márùndínlọ́gọ́rùn-ún (1,595).
Ọ̀pọ̀ ìṣoro làwọn ará wa ní Fẹnẹsúélà ń fara dà, àmọ́ inú wa dùn pé wọ́n ń ‘yọ̀ gidigidi nínú Jèhófà, inú wọn sì ń dùn nínú Ọlọ́run ìgbàlà wọn.
ÌLÚ NEW YORK— Kárí ayé ni àwọn oníròyìn ti ń sọ nípa wàhálà tó ń bá orílẹ̀-èdè Fẹnẹsúélà nítorí ọrọ̀ ajé tó dẹnu kọlẹ̀.
Ìgbìmọ̀ Ẹ̀ka Ọ́fíìsì orílẹ̀-èdè Fẹnẹsúélà sọ pé wàhálà náà ò yọ àwọn arákùnrin àtàwọn arábìnrin wa sílẹ̀.
Àwọn ìròyìn yìí ò múnú Ìgbìmọ̀ Olùdarí dùn rárá.
Àwọn adigunjalè wọ àwọn Gbọ̀ngàn Ìjọba kan nígbà tí ìpàdé àárín ọ̀sẹ̀ ń lọ lọ́wọ́, wọ́n sì jí àwọn ẹ̀rọ̀ abánáṣiṣẹ́ àtàwọn nǹkan iyebíye míì.
Yàtọ̀ síyẹn, àwọn ìgbà míì wà tí àwọn ará máa ṣèpàdé ní ilé àdáni, torí pé àwọn tó ń bára wọn jà ò jẹ́ kí wọ́n rọ́nà dé Gbọ̀ngàn Ìjọba.
Ọ̀pọ̀ lára àwọn arákùnrin àtàwọn arábìnrin wa ló wà lára àwọn tí iṣẹ́ bọ́ mọ́ lọ́wọ́ torí pé ibi tí wọ́n ti ń ṣiṣẹ́ kógbá wọlé.
Ṣe ni àwọn ọ̀daràn àtàwọn jàǹdùkú tún ń dájú sọ àwọn tó níṣẹ́ ara wọn, ìyẹn lò fà á táwọn kan fi gbé okòwò wọn tà, tí wọ́n sì sá kúrò nílùú kí wọ́n lè rímú mí.
Ó bani nínú jẹ́ pé, láwọn ọdún àìpẹ́ yìí, ó kéré tán ọgọ́rùn-ún méje ó dín ogún [680] àwọn arákùnrin àtàwọn arábìnrin ni wọ́n ti jí gbé, ó lé ní ẹgbẹ̀rún mẹ́tàlá àti mẹ́rìndínláàádọ́jọ [13,146] nínú wọn tí àwọn adigunjalè jí nǹkan wọn, àwọn mẹ́rìnlélógóje [144] ni wọ́n sì ti fipá bá lò pọ̀ tàbí tí wọ́n fẹ́ ṣe bẹ́ẹ̀ fún.
Èyí tó burú jù ni ohun tí ìròyìn tó dé ní August 10, 2017 sọ, pé àwọn arákùnrin àtàwọn arábìnrin mẹ́tàdínláàádọ́ta [47] ni wọ́n ti pa.
Àwọn míì tiẹ̀ tún gbẹ́mìí mì torí pé wọn ò rí ìtọ́jú tó yẹ gbà.
Ìgbìmọ̀ Olùdarí ń wo bí nǹkan ṣe ń lọ sí lójú méjèèjì, wọ́n ń lo lára owó táwọn èèyàn fi ṣètọrẹ láti ran àwọn arákùnrin àtàwọn arábìnrin tí wọ́n nílò oúnjẹ, ilé gbígbé àtàwọn nǹkan míì lọ́wọ́.
Ìgbìmọ̀ Olùdarí tún ń bá àwọn Ẹ̀ka Ọ́fíìsì kárí ayé sọ̀rọ̀ kí wọ́n lè rí ọ̀nà tó dáa jù láti ran àwọn arákùnrin àtàwọn arábìnrin wa ní Fẹnẹsúélà lọ́wọ́, torí pé ó léwu kéèyàn sọ pé òun fẹ́ lọ síbẹ̀ lọ ràn wọ́n lọ́wọ́.
Ìgbìmọ̀ Ẹ̀ka orílẹ̀-èdè Fẹnẹsúélà ti yan ìgbìmọ̀ tó ń bójú tó ètò ìrànwọ́ pàjáwìrì sí ẹ̀ka ọ́fíìsì náà, ìgbìmọ̀ tí wọ́n yàn yìí sì ń bójú tó ìgbìmọ̀ kéékèèké mẹ́rìnlélógún [24] míì káàkiri orílẹ̀-èdè náà láti pèsè ohun tí àwọn ará nílò.
Kì í ṣe pé àwọn akéde tó lé ní ẹgbẹ̀rún lọ́nà ogóje ó lé mẹ́sàn-án [149,000] tó wà ní Fẹnẹsúélà ń fara da ìpọ́njú tó lágbára “ní àwọn ọjọ́ ìkẹyìn” yìí nìkan ni, wọ́n tún ń fi kún ìsapá wọn láti máa sọ ọ̀rọ̀ ìtùnú tó wà nínú Bíbélì fún àwọn aládùúgbò wọn.
(2 Tímótì 3:1-5; 2 Tímótì 4:2) Luis R. Navas tó jẹ́ agbẹnusọ láti ẹ̀ka ọ́fíìsì orílẹ̀-èdè Fẹnẹsúélà sọ pé: “A ò tíì lọ́rọ̀ nípa tẹ̀mí báyìí rí.
Àwọn tó ń wá sípàdé ìjọ ti pọ̀ sí i.
Ọ̀pọ̀ akéde ló ti bẹ̀rẹ̀ aṣáájú-ọ̀nà déédéé, wọ́n sì ń ṣọ́ra ṣe bí wọ́n ń wàásù.
Torí pé àwọn aládùúgbò wa mọ̀ pé a ò gbè sẹ́yìn ẹnikẹ́ni àti pé a ò lọ́wọ́ sí ìwà ọ̀daràn èyíkéyìí tó ń lọ lórílẹ̀-èdè náà, wọ́n tẹ́wọ́ gba ọ̀rọ̀ ìrètí àti ìtùnú tí à ń sọ fún wọn látinú Bíbélì.” Àwọn Ẹlẹ́rìí Jèhófà tó wà lórílẹ̀-èdè Fẹnẹsúélà á máa bójú tó ara wọn nìṣó lẹ́nì kọ̀ọ̀kan, wọ́n á sì máa tu àwọn aládùúgbò wọn nínú.
Kárí ayé, àwọn arákùnrin àtàwọn arábìnrin bíi tiwọn á máa tì wọ́n lẹ́yìn nìṣó, wọn ò sì ní dákẹ́ àdúrà lórí wọn.
Ní Wednesday, August 23, ìjì líle tó léńkekà kan tó ń jẹ́ Hato, jà ní apá gúúsù orílẹ̀-èdè Ṣáínà, ó sì dé ìlu Hong Kong àti Macau.
Kò sí ẹni kankan tá a gbọ́ pé ó kú nílùú Hong Kong, àmọ́ àwọn mẹ́tàlélógbọ̀n [34] ló fara pa.
Nílùú Macau, ó kéré tán àwọn mẹ́sàn-án ló kú, àwọn mẹ́tàléláàdọ́jọ [153] sì fara pa.
Ẹ̀ka ọ́fíìsì àwa Ẹlẹ́rìi Jèhófa ní ìlu Hong Kong, tó tún ń bójú tó iṣẹ́ àwa Ẹlẹ́rìí nílùú Macau, ròyìn pé kò sí Ẹlẹ́rìi kankan tó bá ìṣẹ̀lẹ̀ yìí lọ.
Àmọ́, ọ̀pọ̀ ni kò ní iná àti omi tí wọ́n máa lò nílùú Macau.
Ẹ̀ka ọ́fíìsì ń ṣètò pẹ̀lú àwọn Ẹlẹ́rìí lágbègbè yẹn láti pèsè omi àti àwọn ohun míì tí àwọn ará wọn tí àjálù yìí dé bá nílò.
Àwọn Ẹlẹ́rìi Jèhófa tó ju ẹgbẹ̀rún márùn-ún àti ọgọ́rùn márùn-ún [5,500] ló ń gbé nílùú Hong Kong, àwọn ọgọ́rùn-un mẹ́ta àti ógún [320] ló sì ń gbé nílùú Macau.
Ìjì líle tó máa ń bá òjò rìn jà ní ìpínlẹ̀ Kerala, lórílẹ̀-èdè Íńdíà, ó sì mú kí òkè ya lulẹ̀ níbi mẹ́ẹ̀ẹ́dọ́gbọ̀n (25), ìṣẹ̀lẹ̀ yìí gbẹ̀mí ó kéré tán, èèyàn márùndínlọ́gọ́rin (75).
Ẹ̀ka Tó Ń Ṣèwádìí Nípa Ojú Ọjọ́ Nílẹ̀ Íńdíà (India Meteorological Department) sọ pé ìjì líle tó máa ń jà lápá gúúsù ìwọ̀ oòrùn ayé ló tíì rọ òjò tó rinlẹ̀ jù lọ lápá ibí yìí nínú ìtàn.
Ó dùn wá gan-an nígbà tá a gbọ́ ìròyìn láti ẹ̀ka ọ́fíìsì wa nílẹ̀ Íńdíà pé nígbà àjálù yìí, tọkọtaya Ẹlẹ́rìí kan tí wọ́n ti lé ní lẹ́ni ọgọ́ta (60) ọdún àti akẹ́kọ̀ọ́ Bíbélì kan pàdánù ẹ̀mí wọn, bákan náà àwọn akẹ́kọ̀ọ́ Bíbélì méjì ṣèṣe gan-an, wọ́n sì ti ń gbàtọ́jú nílé ìwòsàn.
Yàtọ̀ síyẹn, arákùnrin wa kan tó jẹ́ ọmọ ọdún mẹ́tàdínlógún (17) bómi lọ níbi tó ti fẹ́ ran ará àdúgbò rẹ̀ lọ́wọ́.
A dá Ìgbìmọ̀ Tó Ń Ṣètò Ìrànwọ́ Nígbà Àjálù (DRC) sílẹ̀ kí wọ́n lè wo ibi tí nǹkan bà jẹ́ dé, kí wọ́n sì ṣètò ìrànwọ́.
Àwọn Gbọ̀ngàn Ìjọba kan ni wọ́n lò láti ṣe iṣẹ́ ìrànwọ́ yìí.
Ìròyìn tá a sì kọ́kọ́ gbọ́ fi hàn pé ó kéré tán, mẹ́rìndínláàádọ́ta (46) lára ilé àwọn ará wa ló wó tàbí tó bà jẹ́.
Nǹkan bí ìdílé márùnlélọ́gọ́rin (85) ìyẹn (akéde 475) ni ìṣẹ̀lẹ̀ yìí mú kí wọ́n kúrò níbi tí wọ́n ń gbé, tí wọ́n sì lọ ń gbé nílé àwọn ará tàbí àwọn mọ̀lẹ́bí wọn.
A gbọ́ pé omi ọ̀gbàrá ti mu àwọn Gbọ̀ngàn Ìjọba kan débì kan.
Ìgbìmọ̀ DRC ṣì wà ní sẹpẹ́ torí ìròyìn tá a gbọ́ ni pé òjò tó rinlẹ̀ ṣì máa tún rọ̀ láìpẹ́.
Àwọn aṣojú láti ẹ̀ka ọ́fíìsì àti alábòójútó àyíká kan lágbègbè náà pẹ̀lú àwọn alàgbà ìjọ ṣèbẹ̀wò sọ́dọ̀ àwọn ará lọ́kùnrin àti lóbìnrin kí wọ́n lè tù wọ́n nínú, kí wọ́n sì fún wọn níṣìírí nípa tẹ̀mí.
Ọkàn wa wà lọ́dọ̀ gbogbo àwọn tí ìṣẹ̀lẹ̀ yìí kàn, a sì ń gbàdúrà fún wọn.
À ń retí ìgbà tí gbogbo irú àjálù yìí àti gbogbo ìrora tó máa ń bá a rìn á dohun ìgbàgbé.​
Ní October 25, 2019, Arákùnrin Ashok Patel tó jẹ́ ọ̀kan lára Ìgbìmọ̀ Ẹ̀ka orílẹ̀-èdè Íńdíà mú Bíbélì Mímọ́ ti Ìtumọ̀ Ayé Tuntun jáde lédè Telugu ní àpéjọ agbègbè tá a ṣe ní International Convention Centre tó wà nílùú Hyderabad, lórílẹ̀-èdè Íńdíà.
Àwọn tó fẹ́rẹ̀ẹ́ tó mílíọ̀nù mọ́kànléláàádọ́rùn-ún (91,900, 000) ló ń sọ èdè Telugu, ìyẹn ló mú kó jẹ́ èdè kẹta tí àwọn èèyàn ń sọ jù ní Íńdíà lẹ́yìn èdè Hindi àti Bengali.
Ní báyìí, àwọn akéde tó tó ẹgbẹ̀rún mẹ́fà (6,000) ló ń sìn láwọn agbègbè tí wọ́n ti ń sọ èdè Telugu, àmọ́ ẹgbẹ̀rún mẹ́jọ àti méjìdínláàádọ́rin (8,868) làwọn tó wá sí àpéjọ náà.
Èyí fi hàn pé ọ̀pọ̀ àwọn èèyàn ló wà ní agbègbè yẹn tí wọ́n nífẹ̀ẹ́ sí òtítọ́, kódà àyíká méjì la ti dá sílẹ̀ lọ́dún yìí.
Ọ̀kan lára àwọn atúmọ̀ èdè tó wà lára àwọn tó túmọ̀ Bíbélì Telugu náà fún odindi ọdún márùn-ún kíyè sí i pé kì í rọrùn fáwọn ọ̀dọ́ láti lóye àwọn èdè àtijọ́ tí wọ́n lò nínú àwọn Bíbélì Telugu míì.
Ó wá sọ pé: “Pẹ̀lú ìtumọ̀ tuntun yìí, Jèhófà máa bá àwọn ọ̀dọ́ sọ̀rọ̀ ní tààràtà lọ́nà tó máa yé wọn dáadáa tí kò sì ní lọ́jú pọ̀.”
Atúmọ̀ èdè míì tún fi kún un pé: “Lóde ẹ̀rí, àwọn èèyàn á máa tètè lóye ẹsẹ Ìwé Mímọ́ tá a bá kà fún wọn torí pé ó rọrùn.”
Láfikún síyẹn, ọ̀pọ̀ lára àwọn Bíbélì tó wà lédè Telugu ló ti yọ orúkọ Ọlọ́run, ìyẹn Jèhófà kúrò nínú Bíbélì wọn, torí náà Bíbélì Ìtumọ̀ Ayé Tuntun máa ran ọ̀pọ̀ lọ́wọ́ láti mọ orúkọ Ọlọ́run Olódùmarè.
Ó tún máa jẹ́ kí wọ́n mọ ìtumọ̀ àwọn ọ̀rọ̀ bí ọkàn àti ẹ̀mí. Ìdí sì ni pé ìgbàgbọ́ ẹ̀sìn Hindu làwọn tó tú àwọn Bíbélì míì gbé ìtumọ̀ wọn kà.
Akéde kan sọ pé: “Mo mọ̀ pé Bíbélì Telugu yìí máa ran àwọn tó bá kà á lọ́wọ́ láti túbọ̀ rí i pé Jèhófà nífẹ̀ẹ́ wọn gan-an!” Ó ṣe kedere pé Bíbélì tuntun tá a mú jáde lédè Telugu yìí máa ran àwọn tó bá kà á lọ́wọ́ láti ‘tọ́ Jèhófà wò, kí wọ́n sì rí i pé ẹni rere ni.
Bí ìròyìn kan ṣe sọ, ó kéré tán, ọgọ́rùn-ún kan àti mọ́kàndínláàádọ́rin (169) èèyàn ló bá àkúnya omi tó ṣẹlẹ̀ láwọn ìpínlẹ̀ kan ní Ìwọ̀ Oòrùn Íńdíà lọ. Àwọn ìpínlẹ̀ tọ́rọ̀ kàn ni ìpínlẹ̀ Gujarat, Maharashtra, Karnataka àti Kerala.
Ìròyìn tó tẹ̀ wá lọ́wọ́ láti ẹ̀ka ọ́fíìsì wa lórílẹ̀-èdè Íńdíà fi yé wa pé kò sí ìkankan nínú àwọn arákùnrin àtàwọn arábìnrin wa tó bá àkúnya omi náà lọ tàbí tó fara pa.
Àlàyé tí ẹ̀ka ọ́fíìsì ṣe rèé:
Ìpínlẹ̀ Gujarat: Ní ìlú Vadodara, àwọn akéde márùnlélógóje (ni àkúnya omi náà ba ilé wọn jẹ́.
Àmọ́, mìmì kan ò mi ọ́fíìsì àwọn atúmọ̀ èdè Gujarati tó wà ní ìlú Vadodara.
Ìpínlẹ̀ Maharashtra: Ní ìlú Mumbai, ìdílé mẹ́fà ni àkúnya omi náà ba ilé wọn jẹ́.
Ní ìlú Sangli, tó wà ní nǹkan bíi 378 kìlómítà sí ìlú Mumbai, àwọn akéde mẹ́ẹ̀ẹ́dọ́gbọ̀n (25) ló sá fi ilé wọn sílẹ̀.
Àwọn ará ní ìlú kan tó wà nítòsí gbà wọ́n sílé.
Ìpínlẹ̀ Karnataka: Ìdílé mẹ́fà ni àkúnya omi náà ti mú kí wọ́n sá fi ilé wọn sílẹ̀.
Ìpínlẹ̀ yìí ni ẹ̀ka ọ́fíìsì wà, àmọ́ àkúnya omi yìí ò ṣe jàǹbá èyíkéyìí fún ẹ̀ka ọ́fíìsì náà.
Ìpínlẹ̀ Kerala: Nǹkan bíi ọgọ́rùn-ún kan (100) ìdílé ló ti ṣí lọ sáwọn ibi tó ga, wọ́n ń gbé pẹ̀lú àwọn ará wa tó wà níbẹ̀.
Ìgbìmọ̀ Tó Ń Ṣètò Ìrànwọ́ Nígbà Àjálù ti ń bójú tó ọ̀rọ̀ náà.
Ẹ̀ka ọ́fíìsì ti ń darí ètò ìrànwọ́ láwọn ibi tọ́rọ̀ kàn.
Àwọn alábòójútó àyíká àtàwọn aṣojú Ẹ̀ka Tó Ń Yàwòrán Ilé Tó Sì Ń Kọ́ Ọ náà sì ti ń ṣiṣẹ́ takuntakun lórí ọ̀rọ̀ yìí kí wọ́n lè ran àwọn arákùnrin àtàwọn arábìnrin wa tọ́rọ̀ kàn lọ́wọ́.
Wọ́n fún wọn láwọn ohun kòṣeémáàní bíi omi tó ṣé e mu, wọ́n ń fún wọn níṣìírí, wọ́n sì ń fi Ọ̀rọ̀ Ọlọ́run tù wọ́n nínú.
Àdúrà wa ni pé kí Jèhófà má ṣe fi àwọn ará wa yìí sílẹ̀.
À ń fojú sọ́nà fún ìgbà tó jẹ́ pé “ọ̀pọ̀lọpọ̀ àlàáfíà” ló máa wà níbi gbogbo dípò àjálù.​
Ó ti lé ní ọgọ́rùn-ún [100] ọdún báyìí tí ojú ọjọ́ ti yí pa dà láwọn ibì kan lórílẹ̀-èdè Íńdíà, èyí sì ti mú kí mànàmáná tó léwu gan-an máa kọ, kí òjò àrọ̀ọ̀rọ̀dá sì máa rọ̀, kódà àwọn ọ̀jọ̀gbọ́n sọ pé òjò ò rọ̀ tó bẹ́ẹ̀ rí lórílẹ̀-èdè náà.
Omi àti yẹ̀pẹ̀ tó ya ti ba nǹkan jẹ́ lọ́pọ̀ ìlú lórílẹ̀-èdè náà; àwọn tí ẹ̀mí wọn lọ sí i tó ọgọ́rùn-ún méje [700], ọ̀pọ̀ mílíọ̀nù èèyàn ni ò sì nílé lórí mọ́.
Títí di July 31, 2017, a ò tíì gbọ́ pé Ẹlẹ́rìí Jèhófà kankan ṣèṣe tàbí pé wọ́n fara pa yánnayànna.
Àmọ́, ó kéré tán, ilé mẹ́ta tó jẹ́ tàwọn Ẹlẹ́rìí ni omi ya wọ̀, ṣùgbọ́n kò bà jẹ́ kọjá àtúnṣe.
Àwọn ìjọ àwọn Ẹlẹ́rìí Jèhófà tó wà ní Íńdíà ń ṣèrànwọ́ fáwọn ará wọn tí àjálù ṣẹlẹ̀ sí.
Ní November 16, 2018, ìjì tí wọ́n pè ní Gaja ṣọṣẹ́ gan-an ní ìpínlẹ̀ Tamil Nadu lórílẹ̀-èdè Íńdíà.
Ó kéré tán, èèyàn mẹ́rìndínláàádọ́ta (46) ló kú, nǹkan bí ẹgbẹ̀rún lọ́nà igba ó lé àádọ́ta (250,000) ló sá fi ilé wọn sílẹ̀, ilé tó sì lé ní ẹgbẹ̀rún márùndínláàádọ́rùn-ún (85,000) ló bà jẹ́ díẹ̀ tàbí tó bà jẹ́ pátápátá.
Ilé ọ̀kan lára àwọn ará wa nílùú Mannargudi, ní Tamil Nadu rèé. Igi wó lu ilé náà.
Ẹ̀ka ọ́fíìsì tó wà ní Íńdíà jábọ̀ pé ìjì náà ò pa ìkankan nínú àwọn ará wa, kò sì ṣe wọ́n léṣe.
Àmọ́, ilé àwọn ará wa méjìdínlógójì (38) àti Gbọ̀ngàn Ìjọba méjì ló bà jẹ́.
Ẹ̀ka ọ́fíìsì ṣètò Ìgbìmọ̀ Tó Ń Ṣètò Ìrànwọ́ Nígbà Àjálù kí wọ́n ṣèrànlọ́wọ́ fún àwọn akéde tí àjálù náà ṣẹlẹ̀ sí, wọ́n pín oúnjẹ, omi àtàwọn nǹkan míì.
Àdúrà wa ni pé kí àwọn ará wa tí Ìjì Gaja ṣèpalára fún ní Íńdíà rí ìtùnú gbà látọ̀dọ̀ Jèhófà nípasẹ̀ àwọn alàgbà onífẹ̀ẹ́.
Heavy monsoon rains fell on Mumbai, India, during the week of August 28, leading to the deaths of 14 individuals.
The branch office of Jehovah’s Witnesses in India reports that there have been no casualties or serious injuries among Jehovah’s Witnesses.
However, several homes of Witnesses were flooded.
Local Witnesses provided food and assisted in cleaning up the damaged homes of their fellow believers.
The branch office continues to monitor the situation in Mumbai as well as other parts of India that have been affected by the floods.
Àrùn COVID-19 tó gbòde kan yìí kò fẹ́ mú nǹkan rọrùn fáwọn tó ń ṣiṣẹ́ ní ọ́fíìsì àwọn atúmọ̀ èdè (RTO) mọ́kànlá, níbi tí wọ́n ti ń túmọ̀ àwọn ìtẹ̀jáde wa sí èdè mẹ́rìndínlógójì (36).
Àmọ́ pẹ̀lú ìrànlọ́wọ́ Jèhófà, àwọn atúmọ̀ èdè yìí ń rí ojútùú sáwọn ìṣòro tó ń yọjú yẹn, wọ́n sì ń báṣẹ́ wọn nìṣó.
Iṣẹ́ ìtúmọ̀ èdè kì í ṣe iṣẹ́ tí ẹnì kan lè dá ṣe.
Àmọ́ bí àrùn COVID-19 ṣe túbọ̀ ń tàn kálẹ̀, ìjọba orílẹ̀-èdè India ṣe òfin kónílégbélé, wọ́n ò sì fọ̀rọ̀ náà ṣeré rárá, èyí ló wá mú kó ṣòro fún àwọn atúmọ̀ èdè yẹn láti wà papọ̀ níbi kan náà.
Bákàn náà, àwọn amojú ẹ̀rọ tó máa ń ṣiṣẹ́ lórí àwọn fídíò wa, tí wọ́n sì máa ń gba ohùn àwọn èèyàn sílẹ̀ kò lè ṣiṣẹ́ wọn nínú ọ́fíìsì àwọn atúmọ̀ èdè mọ́ bíi ti tẹ́lẹ̀.
Àtorí ẹ̀rọ ayélujára làwọn atúmọ̀ èdè yẹn ti máa ń bára wọn ṣiṣẹ́ báyìí dípò kí wọ́n jọ wà níbì kan náà, kódà tí wọ́n bá fẹ́ gba ohùn àwọn èèyàn sílẹ̀, ọ̀tọ̀ nibi tí ẹni tó ń mojú ẹ̀rọ àtẹni tó ń kàwé máa wà.
Èyí ló wá jẹ́ kó ṣeé ṣe fún àwọn ará tó wà ní àwọn orílẹ̀-èdè míì bíi Bangladesh àti Amẹ́ríkàláti ràn àwọn atúmọ̀ èdè tó wà ní India lọ́wọ́ lẹ́nu iṣẹ́ wọn.
Àwọn ará yẹn tún ti wá rí àwọn ọ̀nà míì tí wọ́n lè gbà ṣe àwọn fídíò tó wà fún àwọn adití, láì jẹ́ pé àwọn tó ń ṣiṣẹ́ náà sún mọ́ra wọn.
Àwọn atúmọ̀ èdè kan tiẹ̀ ti sọ iyàrá wọn di ibiṣẹ́ wọn, kódà wọ́n ti fi àwọn páálí àtàwọn nǹkan míì tó wà lárọ̀ọ́wọ́tó wọn ṣe àwọn nǹkan tó máa jẹ́ kí iṣẹ́ wọn jáde dáadáa, àwọn kan tiẹ̀ ń fi fóònù wọn ṣe fídíò dípò àwọn kámẹ́rà tó le nílẹ̀.
Àmọ́ yàtọ̀ sóhun táwọn atúmọ̀ èdè yẹn ṣe, ṣe ni wọ́n gbára lé Jèhófà pé ó máa ran àwọn lọ́wọ́ láti má ṣe rẹ̀wẹ̀sì,ó sì máa fún wọn lókun láti máa báṣẹ́ náà lọ.
Ẹ gbọ́ ohun táwọn kan lára wọn sọ: Arákùnrin Jose Francis láti ìlú Kolkata sọ pé, “Tí ìṣòro kan bá yọjú, àwa èèyàn máa ń ríi bí ògiri, àmọ́ Jèhófà mọ ọ̀nà àbáyọ.” Arábìnrin Bindu Rani Chandan láti ìlú Bangalore sọ pé, “Ohun tó ń fún mi láyò lásìkò tí nǹkan nira yìí ni pé Jèhófà ń lò mí, ó sì jẹ́ kí n wúlò fún òun.” Arábìnrin Rubina Patel láti ìlú Vadodara sọ pé, “Kò sí ohun tó lè dá Jèhófà àti ètò rẹ̀ dúró, kódà àrùn corona gan-an ò tó bẹ́ẹ̀.” Orí wa máa ń wú tá a bá rántí àwọn arákùnrin àtàwọn arábìnrin wa tó ń ṣiṣẹ́ takuntakun láti túmọ̀ àwọn ìtẹ̀jáde wa.
Ó dá wa lójú pé ẹ̀mí mímọ́ Jèhófà ló ń jẹ́ kí wọ́n ṣe gbogbo àṣeyọrí tí wọ́n ń ṣe lẹ́nu iṣẹ́ náà, ó sì máa jẹ́ kí àsọtẹ́lẹ̀ Jésù nímùúṣẹ, èyí tó sọ pé: “A ó sì wàásù ìhìn rere Ìjọba yìí ní gbogbo ilẹ̀ ayé tí à ń gbé, kó lè jẹ́ ẹ̀rí fún gbogbo orílẹ̀-èdè.
Ní ìparí oṣù July àti ìbẹ̀rẹ̀ oṣù August, ilẹ̀ mì tìtì léraléra ní erékùṣù Lombok lórílẹ̀-èdè Indonéṣíà, ó gbẹ̀mí ó kéré tán, ọgọ́rùn-ún mẹ́rin ó lé mẹ́rìndínlógójì (436) èèyàn, nǹkan bí ẹgbẹ̀rún lọ́nà ọgọ́rùn-ún mẹ́ta àti àádọ́ta (350,000) ló sì ní láti kúrò níbi tí wọ́n ń gbé.
Ọ̀kan lára ìmìtìtì tó wáyé náà lágbára gan-an, ṣe ni àwọn ilé wọlẹ̀ ráúráú, ọgọ́rọ̀ọ̀rún mílíọ̀nù owó dọ́là sì làwọn nǹkan tó bà jẹ́.
Ìròyìn tá a gbọ́ láti ẹ̀ka ọ́fíìsì wa nílùú Jakarta ni pé ìkankan nínú àwọn ará wa ò fara pa, ìkankan ò sì kú, bó tiẹ̀ jẹ́ pé ilé àwọn akéde kan bà jẹ́.
Bákan náà, ilé tí ìjọ kan ṣoṣo tó wà ní erékùṣù náà ti ń ṣèpàdé bà jẹ́, ogójì (40) akéde ló sì wà nínú ìjọ.
Aṣojú méjì láti ẹ̀ka ọ́fíìsì rìnrìn àjò lọ síbi tí àjálù ti ṣẹlẹ̀ yìí kí wọ́n lè mọ ìrànlọ́wọ́ tí àwọn ará ibẹ̀ máa nílò, kí wọ́n sì lè tù wọ́n nínú.
A ò dákẹ́ àdúrà lórí àwọn ará wa lásìkò tí nǹkan nira yìí, torí a mọ̀ pé Jèhófà lè ‘tù wọ́n nínú nínú gbogbo ìpọ́njú wọn.
Ní Friday, September 28, ìmìtìtì ilẹ̀ tó lágbára wáyé ní erékùṣù Sulawesi lórílẹ̀-èdè Indonéṣíà.
Ó ju ẹgbẹ̀rún kan ó lé ọgọ́rùn-ún mẹ́ta (1,300) èèyàn tí ìmìtìtì ilẹ̀ náà àti omíyalé tó tẹ̀ lé e pa, púpọ̀ lára wọn ló ń gbé ní ìlú Palu ní àárín erékùṣù Sulawesi.
Ẹ̀ka ọ́fíìsì tó wà ní ìlú Jakarta ní Indonéṣíà sọ pé kò sí ìkankan tó kú lára ọgọ́rin (80) àwọn ará wa tó wà níbi tí àjálù yìí ti ṣẹlẹ̀.
Àwọn díẹ̀ ló fara pa, wọ́n sì ní láti lọ sílé ìwòsàn.
Ìṣẹ̀lẹ̀ yìí ba ilé arákùnrin wa kan jẹ́ pátápátá, ọ̀pọ̀ àwọn ará wa míì sì wà tó ba ilé wọn jẹ́ gan-an.
Ilé tí Ìjọ Palu ti ń ṣèpàdé náà tún bà jẹ́.
Ẹ̀ka Tó Ń Ṣètò Ìrànwọ́ Nígbà Àjálù ní ẹ̀ka ọ́fíìsì wa ti ń ṣiṣẹ́ pẹ̀lú àwọn alábòójútó àyíká àtàwọn ìjọ tó wà nítòsí láti ṣètò bí wọ́n ṣe máa ran àwọn ará lọ́wọ́.
Torí pé àwọn ará tó wà níbi tí àjálù náà ti ṣẹlẹ̀ ò fi bẹ́ẹ̀ ní oúnjẹ, omi àtàwọn nǹkan míì tó ṣe pàtàkì, ẹ̀ka ọ́fíìsì ṣètò ìjọ mẹ́ta tí á máa pèsè àwọn nǹkan yìí fáwọn ará tó wà ní Palu.
Àwọn alàgbà ń pèsè ìrànlọ́wọ́ tẹ̀mí fáwọn ará, wọ́n ń tù wọ́n nínú, wọ́n sì ń jẹ́ kí wọ́n rí ohun tí wọ́n nílò láti gbé ẹ̀mí wọn ró.
Arákùnrin tó jẹ́ alábòójútó Ẹ̀ka Tó Ń Yàwòrán Ilé Tó sì Ń Kọ́ Ọ, tó sì tún jẹ́ ọ̀kan lára Ìgbìmọ̀ Ẹ̀ka pẹ̀lú alábòójútó àyíká ibẹ̀ máa dé ọ̀dọ̀ àwọn ará tí ìṣẹ̀lẹ̀ náà kàn kí wọ́n lè tù wọ́n nínú, kí wọ́n sì fún wọn níṣìírí.
À ń gbàdúrà fún àwọn ará wa ní Indonéṣíà, torí a mọ̀ pé Jèhófà á máa jẹ́ “ibi ìsádi àti okun” fún wọn lásìkò wàhálà yìí.
Òjò tó rọ̀ ní agbègbè Papua tó wà ní ìlà oòrùn orílẹ̀-èdè Indonesia ní March 16, 2019 kọjá wẹ́rẹwẹ̀rẹ.
Òjò yìí fa omíyalé, àwọn tó pa lé ní ọgọ́rùn-ún kan (100), ọ̀pọ̀ ilé ló sì gbá lọ.
Ẹ̀ka ọ́fíìsì wa ní Indonesia sọ pé omíyalé yìí náà dààmú ọ̀pọ̀ lára àwọn ará tó ń gbé ní ìlú Sentani lágbègbè Papua.
Ó dùn wá pé arákùnrin wa kan kú nígbà tí omi gbé ilé rẹ̀ lọ.
Omi náà sì tún ba ilé mẹ́ta míì tó jẹ́ ti àwọn ará wa jẹ́.
Ó ju ogójì (40) akéde tó ní láti kúrò níbi tí wọ́n ń gbé, ọ̀dọ̀ àwọn ará lèyí tó pọ̀ jù nínú wọ́n sì ń gbé báyìí.
A ti dá Ìgbìmọ̀ Tó Ń Ṣètò Ìrànwọ́ Nígbà Àjálù sílẹ̀ láti pèsè ohun táwọn ará nílò.
Àwọn aṣojú ẹ̀ka àti alábòójútó àyílá tó wà lágbègbè náà lọ sáwọn apá ibi tí àjálù náà ti ṣẹ̀lẹ̀ láti fún àwọn ará ní ìṣírí látinú Bíbélì.
Wọ́n sì tún wo bí ìránlọ́wọ́ táwọn ará nílò ṣe máa pọ̀ tó.
À ń rántí gbogbo àwọn ará tí àjálù yìí ṣẹlẹ̀ sí nínú àdúrà wa.
A retí pé láìpẹ́, Jèhófà máa “máa gbé ikú mì títí láé,” á sì “nu omijé kúrò ní ojú gbogbo èèyàn.
Ìjì líle kan tí wọ́n pè ní Trami jà ní gúúsù ilẹ̀ Japan nírọ̀lẹ́ ọjọ́ Sunday, September 30, 2018. Ọwọ́ ìjì náà lágbára gan-an, òjò tó sì rọ̀ pọ̀ púpọ̀.
Àmọ́ ìjì náà bẹ̀rẹ̀ sí í rọlẹ̀ kó tó dé apá àríwá lópin ọ̀sẹ̀ náà. Nígbà tó fi máa dọjọ́ Monday, October 1, ó dé ìlú Tokyo.
Èèyàn mẹ́ta ló kú, nǹkan bíi igba (200) ló fara pa, ó sì lé ní mílíọ̀nù kan àti ẹgbẹ̀rún lọ́nà ọgọ́rùn-ún mẹ́ta (1,300,000) ilé tí ìjì náà ba iná wọn jẹ́.
Ìròyìn tá a gbọ́ látọ̀dọ̀ àwọn alábòójútó àyíká fi hàn pé erékùṣù Okinawa, ní gúúsù ilẹ̀ Japan ni ìjì náà ti ba nǹkan jẹ́ jù.
Àyẹ̀wò àkọ́kọ́ tí wọ́n ṣe láwọn àyíká mẹ́tẹ̀ẹ̀ta tó wà ní Okinawa àtàwọn ibi tó wà nítòsí fi hàn pé kò sí ìkankan lára àwọn ará wa tó kú nínú àjálù yìí, àmọ́ àwọn mẹ́sàn-án fara pa.
Ìjì líle náà tún ba nǹkan bí ọgọ́fà (120) ilé àwọn ará wa jẹ́ àti Gbọ̀ngàn Ìjọba márùn-ún ní erékùṣù Okinawa.
Bákan náà, ọwọ́ ìjì yìí ba Gbọ̀ngàn Ìjọba mọ́kànlélógójì (41) jẹ́ káàkiri àwọn agbègbè míì nílẹ̀ Japan.
Àwọn alábòójútó àyíká tó wà láwọn agbègbè yìí àtàwọn tó wà ní Ẹ̀ka Tó Ń Yàwòrán Ilé Tó sì Ń Kọ́ Ọ ṣì ń ṣèwádìí kí wọ́n lè mọ bí àwọn nǹkan tó bà jẹ́ ṣe pọ̀ tó, wọ́n sì ń ṣètò bí àwọn ará á ṣe máa jọ́sìn Ọlọ́run nìṣó, kí wọ́n sì tún pèsè àwọn ohun tí wọ́n nílò fún wọn.
À ń gbàdúrà fún àwọn ara wa tí ìjì líle yìí kàn àtàwọn àjálù míì tó wáyé nílẹ̀ Japan.
Ó dá wa lójú pé Baba wa ọ̀run máa tu ọkàn àwọn ará wa yìí lára, á sì mú kí wọ́n mọ́kàn le.
Ó lé ní ẹgbẹ̀rún mẹ́tàdínláàádọ́ta (47,000) àwọn ará wa tó ń gbé láwọn agbègbè tó wà ní ìwọ̀ oòrùn orílẹ̀-èdè Japan tí omíyalé ti ṣọṣẹ́ lóṣù July 2018.
Kò pẹ́ lẹ́yìn náà tí àwọn ẹgbẹ̀rún mẹ́rin ó lé ọgọ́rùn-ún mẹ́sàn (4,900) tó yọ̀ǹda ara wọn láti ṣèrànwọ́ fi bẹ̀rẹ̀ iṣẹ́, wọ́n palẹ̀ ìdọ̀tí mọ́ kúrò nínú ilé àwọn ará àtàwọn Gbọ̀ngàn Ìjọba tó bà jẹ́, wọ́n sì tún wọn ṣe.
Àwọn ará yọ̀ǹda ara wọn láti palẹ̀ ìdọ̀tí mọ́ kúrò nínú Gbọ̀ngàn Ìjọba tó wà lókè.
Àwọn Ìgbìmọ̀ Tó Ń Ṣètò Ìrànwọ́ Nígbà Àjálù ṣètò bí àwọn ará ṣe palẹ̀ ìdọ̀tí mọ́ kúrò nínú Gbọ̀ngàn Ìjọba mẹ́sàn-án tí omíyalé náà bà jẹ́, wọ́n sì tún àwọn Gbọ̀ngàn Ìjọba náà ṣe.
Ní báyìí, àtúnṣe ń lọ lọ́wọ́ lórí Gbọ̀ngàn Ìjọba kan.
Bákan náà, ilé mẹ́rìnlélọ́gọ́sàn-án (184) àwọn ará wa ni wọ́n ti parí àtúnṣe rẹ̀ tàbí tí wọ́n ti tún ṣe díẹ̀ kó lè ṣeé gbé, àwọn ilé mọ́kànlá míì sì wà tí wọ́n ṣètò láti tún ṣe lọ́dún yìí.
Àwòrán Gbọ̀ngàn Ìjọba kan ṣáájú àti lẹ́yìn tí wọ́n tún un ṣe.
Àwòrán ìdílé Abe láti agbègbè Ehime lẹ́yìn táwọn ará parí títún ilé wọn tí omíyalé bà jẹ́ ṣe.
Ìdílé Taro àti Keiko Abe wà lára àwọn tí wọ́n ràn lọ́wọ́, ọmọ mẹ́ta ni wọ́n bí, agbègbè Ehime ni wọ́n sì ń gbé.
Ọjọ́ mẹ́ta péré lẹ́yìn tí omíyalé ba ilé wọn jẹ́, àwọn ará láti àyíká ibẹ̀ dé, wọ́n sì tún ilé náà ṣe, kódà wọ́n tún ilẹ̀ ilé náà ṣe torí omíyalé ti bà á jẹ́.
Kò mọ síbẹ̀ o, àwọn ará lágbègbè náà tún fún àwọn ọmọ wọn ní àwọn bẹ́ẹ̀dì àtàwọn tábìlì tuntun.
Ní September 20, 2018, Arákùnrin Geoffrey Jackson tó jẹ́ ara Ìgbìmọ̀ Olùdarí wá sí orílẹ̀-èdè Japan fún iṣẹ́ kan, ó sì fìyẹn sọ àsọyé kan níbi ìpàdé àkànṣe láti fún àwọn ará níṣìírí, Gbọ̀ngàn Ìjọba kan ní ìlú Okayama ni wọ́n ti ṣèpàdé náà.
Àpapọ̀ iye àwọn ará tó wá sípàdé náà jẹ́ ẹgbẹ̀rún mẹ́rìndínlógójì ó lé ọgọ́rùn-ún mẹ́fà àti mọ́kànléláàádọ́rùn-ún (36,691), lára wọn wá láti àwọn ibi tí ìjì líle àti ìmìtìtì ilẹ̀ ti ṣọṣẹ́ nígbà kan náà lẹ́nu àìpẹ́ yìí ní Japan, wọ́n gbọ́ bí Arákùnrin Jackson ṣe ṣàlàyé bí Jèhófà ṣe máa ń bójú tó àwọn èèyàn Rẹ̀, tó sì máa ń tù wọ́n nínú lásìkò wàhálà.
Arákùnrin Jackson tún fi àsìkò náà bá ọ̀kọ̀ọ̀kan àwọn tí àjálù náà kàn sọ̀rọ̀ ìtùnú.
Àwa àtàwọn ará wa ní Japan ń dúpẹ́ pé a wà nínú ètò Jèhófà, tó ń fìfẹ́ ṣe nǹkan, tó sì jẹ́ ká mọ bí ọ̀rọ̀ wa ṣe jẹ Baba wa ọ̀run lọ́kàn tó.—2 Kọ́ríńtì 1:3, 4.
Arákùnrin Geoffrey Jackson tó wà lára Ìgbìmọ̀ Olùdarí wà pẹ̀lú arábìnrin kan ní Okayama tí omíyalé ti ba nǹkan jẹ́ ní ìwọ̀ oòrùn Japan lóṣù July 2018.
Ó kéré tán, èèyàn mọ́kàndínláàádọ́sàn-án (169) ló ṣòfò ẹ̀mí ní ìwọ̀ oòrùn orílẹ̀-èdè Japan, kódà títí di báyìí, ó lé ní 255,000 agboolé tí ò rí omi tó dáa lò látàrí òjò àrọ̀ọ̀rọ̀dá tó fa omíyalé àti ilẹ̀ tó ya.
Bó tiẹ̀ jẹ́ pé kò sí Ẹlẹ́rìí Jèhófà kankan lára àwọn tó bá ìṣẹ̀lẹ̀ náà lọ, a kó ọgọ́rùn-ún méjì (200) lára wa kúrò níbi tí wọ́n ń gbé tẹ́lẹ̀, arábìnrin wa kan sì ṣèṣe.
Wọ́n tọ́jú arábìnrin wa tó fara pa yìí nílé ìwòsàn, ara rẹ̀ sì ti ń balẹ̀ báyìí.
Ó kéré tán ilé mẹ́tàlélọ́gọ́rùn-ún (103) àwọn ará wa ló bà jẹ́, kódà ọ̀kan tiẹ̀ wà tó jẹ́ pé ńṣe ló bà jẹ́ pátápátá.
Kò mọ síbẹ̀ o, omíyalé yìí tún ba Gbọ̀ngàn Ìjọba mọ́kànlá àti Gbọ̀ngàn Àpéjọ kan jẹ́.
A dá ìgbìmọ̀ mẹ́rin sílẹ̀ tó ń ṣètò ìrànwọ́ nígbà àjálù, kí wọ́n lè tu àwọn ará tọ́rọ̀ kàn nínú, kí wọ́n fún wọn níṣìírí nípa tẹ̀mí, kí wọ́n sì pèsè àwọn ohun tí wọ́n nílò lójú ẹsẹ̀, irú bí oúnjẹ, aṣọ àti omi tó ṣeé mu.
Àwọn ìgbìmọ̀ yìí á sì tún ṣètò ìrànlọ́wọ́ táwọn ará máa nílò lẹ́yìn náà, irú bí wọ́n ṣe máa fọ ilé àwọn ará, tí wọ́n á da oògùn apakòkòrò sí i, tí wọ́n á sì tún àwọn ibi tó bà jẹ́ níbẹ̀ ṣe.
À ń gbàdúrà fún àwọn ará wa tí àjálù yìí dé bá nílẹ̀ Japan bá a ṣe ń retí ìgbà tí Jésù máa fi agbára rẹ̀ fòpin sí gbogbo àjálù tó ń ṣẹlẹ̀ láyé pátápátá.​
"Ní September 6, 2018, ìmìtìtì ilẹ̀ tó lágbára wáyé ní Hokkaido, erékùṣù kan ní gúúsù orílẹ̀-èdè Japan.
Ìmìtìtì ilẹ̀ náà gbẹ̀mí èèyàn mọ́kànlélógójì (41), ó sì ba iná ìjọba jẹ́ gan-an, èyí mú kó ṣòro láti rí ọkọ̀ èrò wọ̀, ó sì tún mú kó ṣòro láti kàn sí àwọn tó wà ní erékùṣù náà.
Ẹ̀ka ọ́fíìsì wa ní Japan so pé bó tiẹ̀ jẹ́ pé kò sí ìkankan lára àwọn ará wa tó bá ìmìtìtì ilẹ̀ náà lọ, àwọn ará wa méje ló fara pa.
Ọgọ́rùn-ún (100) ilé àwọn ará wa àti Gbọ̀ngàn Ìjọba mẹ́rin ló bà jẹ́.
Gẹ́rẹ́ lẹ́yìn ìmìtìtì ilẹ̀ náà, ẹ̀ka ọ́fíìsì ṣètò pé kí àwọn ará kó oúnjẹ, omi àtàwọn nǹkan míì tó ṣe pàtàkì lọ fún àwọn ará tó wà lágbègbè tí àjálù yìí ti ṣẹlẹ̀.
A ṣètò Ìgbìmọ̀ Tó Ń Ṣètò Ìrànwọ́ Nígbà Àjálù láti wá bí àwọn ará wa níbẹ̀ ṣe máa rí àwọn nǹkan tí wọ́n máa nílò lọ́jọ́ iwájú.
Àdúrà wa ni pé kí Jèhófà máa fún àwọn ará wa tó wà níbi tí àjálù yìí ti ṣẹlẹ̀ ní ìbàlẹ̀ ọkàn.—Fílípì 4:6, 7."
"Ní August 28, ọdún 2019, òjò àrọ̀ọ̀rọ̀dá tó rọ̀ ní àgbègbè Kyushu lórílẹ̀-èdè Japan fa àkúnya omi tó lágbára gan-an.
Ṣe làwọn odò kún àkúnya, àwọn àgbègbè míì sì léwu torí pé ó ṣeé ṣe kí àwọn òkè ya lulẹ̀. Ìdí nìyẹn tí wọ́n fi sọ fún àwọn èèyàn tó ju ẹgbẹ̀rún lọ́nà ọgọ́rùn-ún mẹ́jọ (800,000) pé kí wọ́n kúrò lágbègbè yẹn.
Ẹ̀ka ọ́fíìsì tó wà lórílẹ̀-èdè Japan ròyìn pé, àwọn arákùnrin àtàwọn arábìnrin méjìlélọ́gọ́rin (82) ló fi ilé wọn sílẹ̀.
Ìròyìn tó dé kẹ́yìn sọ pé ogójì (40) ilé àwọn arákùnrin àtàwọn arábìnrin ló bà jẹ́ àti Gbọ̀ngàn Ìjọba kan tí kò fi bẹ́ẹ̀ bà jẹ́ púpọ̀.
Ẹ̀ka ọ́fíìsì náà dá Ìgbìmọ̀ Tó Ń Ṣètò Ìrànwọ́ Nígbà Àjálù sílẹ̀ kí wọ́n lè bójú tó àwọn akéde tí àjálù náà kàn.
Àwọn alábòójútó àyíká, àwọn alàgbà àtàwọn akéde pèsè ìtùnú àti ìṣírí látinú Bíbélì, wọ́n sì fún wọn láwọn nǹkan míì bí oúnjẹ àti aṣọ.
Inú wa dùn pé ìfẹ́ ń mú kí ọ̀pọ̀ èèyàn ran àwọn arákùnrin àtàwọn arábìnrin wa lọ́wọ́.​—2 Kọ́ríńtì 8:4."
"Ní September 21 sí 23, 2019, ìjì líle tí wọ́n ń pè ní Tapah rọ́ lu apá gúúsù orílẹ̀-èdè Japan pẹ̀lú atẹ́gùn àti òjò tó lágbára.
Ìjì yìí ò jẹ́ káwọn ọkọ̀ òfúrufú àtàwọn ọkọ̀ ojú irin lè rìn, kódà, àwọn ilé tó lé ní ẹgbẹ̀rún lọ́nà ọgbọ̀n (30,000) ni ìjì náà ba iná mànàmáná wọn jẹ́.
Ní ìlú Okinawa àti Kyushu, àwọn tó ju àádọ́ta (50) lọ ló fara pa.
Ẹ̀ka ọ́fíìsì Japan ròyìn pé àwọn akéde márùn-ún ló fara pa, wọ́n sì ní láti gbé arábìnrin kan lára wọn lọ sílé ìwòsàn.
Yàtọ̀ síyẹn, ilé àwọn arákùnrin wa tó bà jẹ́ lé ní àádọ́ta (50).
Ìgbìmọ̀ Tó Ń Ṣètò Ìrànwọ́ Nígbà Àjálù àti àwọn arákùnrin tó tóótun ti ń bójú tó ohun táwọn ará yìí nílò nípa tara àti nípa tẹ̀mí.
Ẹ̀ka ọ́fíìsì Japan á máa báa lọ láti ṣàyẹ̀wò àwọn ohun tí ìjì yìí bà jẹ́, wọ́n á sì máa pèsè ìrànwọ́ táwọn ará nílò.
Àdúrà wa ni pé kí àwọn ará wa ní Japan máa bá a lọ láti gbára lé Jèhófà, Ọlọ́run ìtùnú ní àkókò wàhálà yìí.​—Sáàmù 94:19."
"Ní Tuesday, September 4, 2018, ìjì líle kan jà ní ìwọ̀ oòrùn orílẹ̀-èdè Japan, ó ti lé lógún ọdún tírú ẹ̀ ti jà kẹ́yìn nílẹ̀ náà.
Àwọn aláṣẹ ní kí ọ̀pọ̀lọpọ̀ kúrò níbi tí wọ́n wà. Bó sì ṣe máa ń rí lọ́pọ̀ ìgbà, ohun tí ìjì líle náà bà jẹ́ kì í ṣe kékeré.
Ẹ̀ka ọ́fíìsì wa ní Japan sọ pé kò sí Ẹlẹ́rìí Jèhófà kankan tó bá ìṣẹ̀lẹ̀ náà lọ.
Àmọ́ ó kéré tán, àwọn ará mẹ́ẹ̀ẹ́dógún (15) ló fara pa, ilé tó sì bà jẹ́ tó ọgọ́rùn-ún márùn-ún àti méjìdínlógójì (538), ó kéré tán.
Àyẹ̀wò àkọ́kọ́ tí wọ́n ṣe fi hàn pé Gbọ̀ngàn Ìjọba mẹ́rìnlélógójì (44) ló bà jẹ́.
Ìgbìmọ̀ Tó Ń Ṣètò Ìrànwọ́ Nígbà Àjálù, tó wà ní ìlú Osaka àti ní Sakai ti jọ ń ṣiṣẹ́ lórí bí wọ́n á ṣe ṣèrànlọ́wọ́, títí kan bí wọ́n á ṣe tún àwọn ilé tó bà jẹ́ ṣe, tí wọ́n á sì bẹ àwọn tọ́rọ̀ náà kàn wò.
A dúpẹ́ pé Jèhófà mọ ìṣòro tí àwọn ará wa ń ní, ó sì ń lo ẹgbẹ́ ará láti ràn wọ́n lọ́wọ́.—Sáàmù 34:19."
"Ní Saturday, April 13, 2019, Arákùnrin Stephen Lett tó jẹ́ ara Ìgbìmọ̀ Olùdarí mú Bíbélì Mímọ́ ti Ìtumọ̀ Ayé Tuntun tá a tún ṣe jáde lédè Japanese.
Inú àkànṣe ìpàdé kan tí wọ́n ṣe ní Gbọ̀ngàn ìwòran tí wọ́n ń pè ní Noevir Stadium Kobe ní ìlú Kobe lórílẹ̀-èdè Japan la ti mú Bíbélì náà jáde, àwọn ẹgbẹ̀rún lọ́nà ogún ó lé ọgọ́rùn-ún mẹ́jọ àti méjìndínláàádọ́rin (20,868) ló sì wá síbẹ̀.
A ta àtagbà ìpàdé náà sí Gbọ̀ngàn Àpéjọ mẹ́jọ àti ọ̀pọ̀ Gbọ̀ngàn Ìjọba káàkiri àwọn agbègbè tó wà lábẹ́ ẹ̀ka ọ́fíìsì Japan.
Àwọn ará tí kò láǹfààní láti wo ìpàdé náà bó ṣe ń lọ lọ́wọ́ wò ó lọ́sàn-án ọjọ́ náà tàbí lọ́jọ́ kejì láwọn Gbọ̀ngàn Ìjọba.
Àpapọ̀ iye àwọn tó gbádùn ìpàdé yìí lópin ọ̀sẹ̀ náà jẹ́ ẹgbẹ̀rún lọ́nà ọgọ́rùn-ún méjì ó lé ogún, ọgọ́rùn-ún mẹ́rin àti mọ́kànléláàádọ́rùn-ún (220,491).
Gbọ̀ngàn ìwòran Noevir Stadium Kobe
A bá àwọn ará wa tó ń sọ èdè Japanese yọ̀ kárí ayé, láwọn ìjọ àtàwọn àwùjọ pẹ̀lú àwọn tí kò tíì di àwùjọ tí iye wọn fẹ́rẹ̀ẹ́ tó ẹgbẹ̀rún mẹ́ta (2,950), pé àwọn náà ti ní Bíbélì Ìtumọ̀ Ayé Tuntun, ẹ̀bùn pàtàkì ló jẹ́ látọ̀dọ̀ Jèhófà, ó sì wúlò téèyàn bá fẹ́ kẹ́kọ̀ọ́ àti lóde ẹ̀rí.—Hébérù 4:12.
Inú àwọn ará ń dùn bí wọ́n ṣe gba Bíbélì Ìtumọ̀ Ayé Tuntun tiwọn
Ọdún márùndínláàádọ́ta (45) sẹ́yìn la kọ́kọ́ mú Bíbélì Ìtumọ̀ Ayé Tuntun jáde lórílẹ̀-èdè Japan.
Arákùnrin Lyman Swingle tó jẹ́ ara Ìgbìmọ̀ Olùdarí nígbà yẹn ló mú Ìwé Mímọ́ Kristian Lédè Griki ní Ìtumọ̀ Ayé Titun jáde lédè Japanese ní Àpéjọ Àgbáyé “Ìsẹ́gun Àtọ̀runwá” tí wọ́n ṣe ní ìlú Osaka, lórílẹ̀-èdè Japan lọ́dún 1973.
Láàárín ọdún mẹ́sàn tá a mú un jáde, a pín ẹ̀dà mílíọ̀nù kan ó lé ẹgbẹ̀rún lọ́nà ogóje (1,140,000) fáwọn èèyàn, èyí sì fẹ́rẹ̀ẹ́ tó ìlọ́po márùndínlọ́gọ́rin (75) iye àwọn akéde tó wà ní Japan nígbà náà. Lọ́dún 1982, a mú Ìwé Mímọ́ ní Ìtumọ̀ Ayé Tuntun jáde lódindi, orílẹ̀-èdè Japan la ti tẹ̀ ẹ́, ibẹ̀ náà la sì ti dì í pọ̀.
Ní báyìí tá a ti mú Bíbélì tá a tún ṣe jáde lédè Japanese, ọdún 2019 yìí jẹ́ mánigbàgbé nínú ìtàn iṣẹ́ ìtumọ̀ Bíbélì táwa èèyàn Jèhófà ṣe ní Japan.
A ti mú Bíbélì Ìtumọ̀ Ayé Tuntun jáde lódindi tàbí lápá kan ní èdè mọ́kàndínlọ́gọ́sàn-án (179), méjìlélógún (22) lára rẹ̀ sì jẹ́ odindi Bíbélì tá a tún ṣe látinú ẹ̀dà tó jáde lédè Gẹ̀ẹ́sì lọ́dún 2013."
"Ní October 25 àti 26, 2019, ìjì líle kan tí wọ́n pè ní Typhoon Bualoi ṣọṣẹ́ ní apá ìlà oòrùn etíkun Japan.
Ohun tó gba àfiyèsí ni pé, ìjì yìí ni ìkẹta nínú àwọn ìjì tó jà ní ìlà oòrùn Japan láti September, lẹ́yìn tí ìjì líle tí wọ́n pè ní Typhoon Faxai àti Hagibis jà.
Ìjì líle tó ṣẹ̀ṣẹ̀ jà yìí mú kí àwọn odò kún àkúnya, èyí sì fa ọ̀pọ̀ omíyalé ní agbègbè náà.
Ó kéré tán, ilé mọ́kànlélọ́gọ́rin (81) tó jẹ́ tàwọn ará wa ló bà jẹ́.
A ò gbọ́ pé ará wa kankan kú, àmọ́ arábìnrin kan fara pa. Ìjì yìí ti kó àwọn arákùnrin àtàwọn arábìnrin wa tó ń gbé ní ìpínlẹ̀ Chiba sí ìdààmú gan-an.
Ìgbìmọ̀ mẹ́ta tó ń pèsè ìrànwọ́ nígbà àjálù ló ṣètò ìrànwọ́ láwọn agbègbè yìí nígbà tí ìjì Faxai àti Hagibis jà, àwọn náà ló sì ń pèsè ìrànwọ́ báyìí lẹ́yìn tí ìjì Bualoi jà.
Ẹ̀ka ọ́fíìsì wa tó wà ní Japan ń ti àwọn ìgbìmọ̀ yìí lẹ́yìn kí wọ́n lè pèsè ìtọ́jú ní kíákíá fáwọn ará wa.
Wọ́n ń bá wọn tún àyíká wọn ṣe, wọ́n ń pèsè àwọn oògùn tó ń pa kòkòrò, wọ́n sì ń tún àwọn ilé wọn tó bà jẹ́ ṣe.
Àwọn alábòójútó àyíká ń ṣe gbogbo ohun tí wọ́n lè ṣe láti fún àwọn ará ní ìṣírí, kí wọ́n sì tù wọ́n nínú.
Lákòókò tí nǹkan le yìí, à ń gbàdúrà fún àwọn ará wa tó wà ní Japan, a sì mọ̀ pé Jèhófà máa bójú tó àwọn ìránṣẹ́ ẹ̀ tí “àárẹ̀ bá ẹ̀mí wọn” nítorí àjálù yìí.—Sáàmù 34:18."
"Ní September 9, 2019 ìjì líle tó ń jẹ́ Faxai jà nítòsí Tokyo, lórílẹ̀-èdè Japan.
Afẹ́fẹ́ ìjì náà lágbára débi pé ó fẹ́ dé ibi tó jìnnà tó ọgọ́sàn-án (180) kìlómítà láàárín wákàtí kan péré, ó sì ba iná mànàmáná ilé tó tó ẹgbẹ̀rún lọ́nà ọgọ́rùn-ún márùn-ún ó lé ọgọ́rin (580,000) jẹ́.
Ó kéré tán èèyàn mẹ́ta ló pàdánù ẹ̀mí wọn.
Ẹ̀ka ọ́fíìsì wa ní Japan ròyìn pé kò sí akéde kankan tó kú, àmọ́ méje lára àwọn ará wa fara pa.
Àyẹ̀wò tí wọ́n kọ́kọ́ ṣe fi hàn pé ọgọ́rùn-ún mẹ́jọ àti márùndínlọ́gọ́rùn-ún (895) ilé àwọn ará ló bà jẹ́, Gbọ̀ngàn Ìjọba méjìdínlọ́gbọ̀n (28) àti Gbọ̀ngàn Àpéjọ kan tó wà ni Chiba sì bà jẹ́.
Ẹ̀ka ọ́fíìsì ṣì ń ṣàyẹ̀wò àwọn ohun tí ìjì náà bà jẹ́ kí wọ́n lè pèsè ohun táwọn ará nílò.
A gbàdúrà pé kí Jèhófà, “Ọlọ́run tó ń fúnni ní ìfaradà àti ìtùnú” máa tu àwọn ará wa yìí nínú, kó sì dúró tì wọ́n lásìkò àjálù yìí.​—Róòmù 15:5"
"Nursultan Nazarbayev tó jẹ́ ààrẹ orílẹ̀-èdè Kazakhstan ní kí wọ́n dá Teymur Akhmedov sílẹ̀, wọ́n sì mú un kúrò látìmọ́lé ní April 4, 2018.
Ṣáájú àkókò yẹn, ní March 27, 2018, àwọn aláṣẹ gba Arákùnrin Akhmedov láyè pé kó lọ ṣiṣẹ́ abẹ pàjáwìrì nílé ìwòsàn kan tó wà nílùú Almaty.
Ibẹ̀ ló wà báyìí, tí ara rẹ̀ ti ń yá díẹ̀díẹ̀.
Arákùnrin Akhmedov, ẹni ọdún mọ́kànlélọ́gọ́ta (61), ti wà lẹ́wọ̀n láti January 18, 2017, torí pé ó kàn ń ṣe ohun tó gbà gbọ́. Inú ẹ̀ dùn pé òun ti pa dà sílé báyìí lọ́dọ̀ àwọn mọ̀lẹ́bí òun.
Gbogbo wa là ń yọ̀ torí pé Jèhófà ti gba ìránṣẹ́ rẹ̀ olóòótọ́ sílẹ̀.​—2 Sámúẹ́lì 22:2."
"Bẹ̀rẹ̀ láti May 11 sí November 10, 2018, àwọn Ẹlẹ́rìí Jèhófà ní Kazakhstan pe àwọn èèyàn pé kí wọ́n wá ṣèbẹ̀wò sí Gbọ̀ngàn Ìjọba.
Lára àwọn tó tẹ́wọ́ gba ìkésíni náà ni àwọn òṣìṣẹ́ ìjọba, àwọn akọ̀ròyìn, àwọn ọ̀mọ̀wé àtàwọn míì, ètò yìí sì jẹ́ kí gbogbo wọn mọ púpọ̀ sí i nípa àwọn Ẹlẹ́rìí Jèhófà. Lápapọ̀, àwọn tó lé ní ẹgbẹ̀rún kan ààbọ̀ (1,500) ló lọ.
Àwọn ìlú tí Gbọ̀ngàn Ìjọba náà wà: (1) Öskemen, (2) Qaraghandy, (3) Qostanay, (4) Semey, (5) Shymkent, (6) Taldyqorghan àti (7) Taraz.
Àwọn Gbọ̀ngàn Ìjọba kan ni wọ́n ṣètò pé káwọn èèyàn náà wá, àwọn Gbọ̀ngàn Ìjọba náà sì wà ní ìlú méje ọ̀tọ̀ọ̀tọ̀, ìyẹn ní ìlú Öskemen, Qaraghandy, Qostanay, Semey, Shymkent, Taldyqorghan àti Taraz.
Àwọn tó wá síbẹ̀ rí àwọn nǹkan tó jẹ́ kí wọ́n mọ púpọ̀ sí i nípa ìtàn àwa Ẹlẹ́rìí Jèhófà ní Kazakhstan, èyí tó ti bẹ̀rẹ̀ láti ọdún 1892.
Wọ́n tún rí àwọn nǹkan tó jẹ́ kí wọ́n mọ̀ nípa ohun tá à ń gbé ṣe lóde òní, irú bíi Bíbélì Mímọ́ ti Ìtumọ̀ Ayé Tuntun tá a mú jáde lédè Kazakh lọ́dún 2014.
Arákùnrin Bekzat Smagulov tó ń ṣiṣẹ́ ní Ẹ̀ka Tó Ń Bójú Tó Ọ̀ràn Òfin àti Ẹ̀ka Tó Ń Gbéròyìn Jáde ní ọ́fíìsì àwa Ẹlẹ́rìí Jèhófà tó wà ní Kazakhstan sọ pé: “Ọ̀pọ̀ èèyàn ló tẹ́wọ́ gba ìkésíni náà láti wá ṣèbẹ̀wò, ìyẹn sì ràn wọ́n lọ́wọ́ láti mọ irú ẹni tá a jẹ́ gan-an.
Lára àwọn tó wá síbẹ̀ ni àwọn òṣìṣẹ́ láti Ẹ̀ka Tó Ń Rí sí Ọ̀rọ̀ Ẹ̀sìn lórílẹ̀-èdè Kazakhstan, àtàwọn akọ̀ròyìn láti ilé iṣẹ́ oníròyìn Kazakhstan-Öskemen, títí kan aṣojú láti ilé iṣẹ́ ìwé ìròyìn Rudnyi Altai àti Semei Vesti.”
Ẹnì kan tó jẹ́ olórí ní Ẹ̀ka Tó Ń Bójú Tó Ọ̀rọ̀ Ẹ̀sìn ní àgbègbè kan, pẹ̀lú àwọn òṣìṣẹ́ méjì míì láti ẹ̀ka yẹn wà lára àwọn tó wá sí Gbọ̀ngàn Ìjọba tó wà ní ìlú Taldyqorghan.
A tún rí ẹnì kan tó jẹ́ olóòtú ilé iṣẹ́ ìwé ìròyìn Zhetysu Dialog, nígbà tó yá, ẹni yìí gbé àpilẹ̀kọ kan jáde nínú ìwé ìròyìn níbi tó ti ṣe ìfọ̀rọ̀wánilẹ́nuwò fún àwọn kan tó yọ̀ǹda ara wọn ní Gbọ̀ngàn Ìjọba náà.
Yàtọ̀ síyẹn, àwọn ará wa tún pín Bíbélì Mímọ́ ti Ìtumọ̀ Ayé Tuntun tó lé ní ọgọ́rùn-ún márùn-ún ó lé lọ́gọ́ta (560) fáwọn èèyàn ní èdè Kazakh àti Russian, àwọn èdè tí wọ́n ń sọ jù ní Kazakhstan.
Inú wa dùn pé gbogbo nǹkan lọ bó ṣe yẹ, èyí sì mú ìyìn bá orúkọ Jèhófà, ó tún jẹ́ káwọn èèyàn mọ̀ nípa “àwọn iṣẹ́ rere” wa.—Mátíù 5:16."
"Lẹ́yìn tí Ààrẹ Nursultan Nazarbayev tó jẹ́ olórí orílẹ̀-èdè Kazakhstan dá Arákùnrin Teymur Akhmedov sílẹ̀, wọ́n mú un kúrò látìmọ́lé ní April 4, 2018. Gbogbo ọjọ́ tó lò lẹ́wọ̀n jẹ́ ọgọ́rùn-ún mẹ́rin ó lé mọ́kànlélógójì (441).
Torí pé ó kàn ń sọ ohun tó gbà gbọ́ fáwọn míì ni àwọn aláṣẹ ṣe mú un.
Kò pẹ́ lẹ́yìn tí wọ́n dá Teymur sílẹ̀ lẹ́wọ̀n tí Ọ́fíìsì Agbéròyìnjáde (ìyẹn OPI) tó wà ní oríléeṣẹ́ àwa Ẹlẹ́rìí Jèhófà nílùú Warwick, ìpínlẹ̀ New York, bá òun àti Mafiza ìyàwó ẹ̀ sọ̀rọ̀, àwọn méjèèjì ti pa dà báyìí sí ilé wọn nílùú Astana, tó jẹ́ olú ìlú Kazakhstan. Àwọn ohun tí wọ́n sọ la kọ sísàlẹ̀ yìí.
A ti gé e kúrú, a sì kọ́ ọ lọ́nà tó máa jẹ́ kó ṣe kedere.
OPI: Arákùnrin Akhmedov, a máa kọ́kọ́ fẹ́ mọ̀ sí i nípa yín.
Ìgbà wo lẹ di Ẹlẹ́rìí Jèhófà?
Teymur Akhmedov: October 9, 2005 ni mo ṣèrìbọmi.
Kí n tó kẹ́kọ̀ọ́ òtítọ́, mi ò gbà pé Ọlọ́run wà.
Ọ̀pọ̀ ọdún ni mi ò fi gba Ọlọ́run gbọ́, mi ò sì ṣe ẹ̀sìn kankan.
Nígbà tó yá, àwọn Ẹlẹ́rìí Jèhófà bẹ̀rẹ̀ sí í kọ́ ìyàwó mi lẹ́kọ̀ọ́, ó sì wù mí kí n mo ohun tí wọ́n jọ máa ń sọ.
Mo bá bẹ̀rẹ̀ sí í dúró sẹ́yìn ilẹ̀kùn, kí n lè máa fetí kọ́ ohun tí wọ́n ń sọ.
Nígbà tí mo mọ ohun tí wọ́n ń kọ́ ọ, ó yà mí lẹ́nu torí pé kìkì àwọn nǹkan rere-rere ni wọ́n jọ ń sọ.
Nígbà tó yá, àwọn Ẹlẹ́rìí fi mí mọ Arákùnrin Veslav tó wá láti Poland àmọ́ tó ń gbé ní Kazakhstan.
Lọ́jọ́ tá a kọ́kọ́ jọ sọ̀rọ̀, mo sọ fún un pé: ‘Ìbéèrè kan ṣoṣo ni màá bi ẹ́.
Tí ìdáhùn rẹ bá tẹ́ mi lọ́rùn, àá dọ̀rẹ́, àá sì jọ máa bá ọ̀rọ̀ wa lọ.
Àmọ́ tí mi ò bá gba ti ìdáhùn tó o fún mi, a ò ní lè jọ máa bọ́rọ̀ yìí lọ mọ́. O ò ní bínú sí mi, èmi náà ò sì ní bínú sí ẹ.’
Mo wá bi Arákùnrin Veslav léèrè ohun tó máa ń ṣẹlẹ̀ sí àwọn tó ti kú.
Ó ṣí Bíbélì sí Oníwàásù 9:​5, ó sì sọ pé, ‘Tó o bá ka ẹsẹ Bíbélì yìí, wàá mọ ohun tó máa ń ṣẹlẹ̀ sáwọn tó ti kú.’
Nígbà tí mo kà á, mo rí i pé òtítọ́ nìyí.
Torí náà mo gbà pé kó máa wá, kó sì máa kọ́ mi kẹ́kọ̀ọ́ Bíbélì.
Bẹ́ ẹ ṣe kẹ́kọ̀ọ́ Bíbélì nìyẹn, tẹ́ ẹ sì ṣèrìbọmi lọ́dún 2005.
Ẹ jẹ́ ká fi ìyókù lẹ̀ ná, ká sọ̀rọ̀ nípa ohun tó ṣẹlẹ̀ káwọn aláṣẹ tó mú yín.
Ní May 2016, ẹ pàdé àwọn ọkùnrin kan tí wọ́n láwọn nífẹ̀ẹ́ sí ohun táwọn Ẹlẹ́rìí Jèhófà gbà gbọ́.
Láàárín oṣù mélòó kan, ẹ máa ń lọ bá wọn jíròrò látinú Bíbélì.
Tẹ́ ẹ bá ronú pa dà sẹ́yìn sí àwọn ìgbà tẹ́ ẹ jọ máa ń jíròrò yẹn, ǹjẹ́ ẹ rántí ohunkóhun tí wọ́n sọ tàbí tí wọ́n ṣe tó mú ìfura lọ́wọ́?
TA: Bẹ́ẹ̀ ni, mo sọ fún wọn pé tá a bá ń ṣe ìkẹ́kọ̀ọ́ Bíbélì, a sábà máa ń fẹ́ kó jẹ́ ẹnì kọ̀ọ̀kan làá máa kọ́ lẹ́kọ̀ọ́ dípò kó jẹ́ àwọn kan tó kóra jọ.
Mo sọ pé á dáa kí kálukú wọn máa ṣe ìkẹ́kọ̀ọ́ yìí lọ́tọ̀ọ̀tọ̀, àmọ́ gbogbo ìgbà tí mo bá ti sọ bẹ́ẹ̀ ni wọ́n máa ń sọ pé rárá, ìjíròrò aláwùjọ yẹn làwọn fẹ́.
Yàtọ̀ síyẹn, ẹ̀ẹ̀mélòó kan wà tí wọ́n pe àwọn míì wá síbi tá a ti ń kẹ́kọ̀ọ́ pé kí wọ́n wá dara pọ̀ mọ́ wa, wọ́n á sì ní kí n tún ohun tá a jíròrò nígbà tá a kẹ́kọ̀ọ́ gbẹ̀yìn sọ.
Mafiza Akhmedov: Ìgbà kan wà témi náà wà níbi tí wọ́n ti ń ṣe ìkẹ́kọ̀ọ́.
Mo kíyè sí i pé wọ́n ń sọ̀rọ̀ nípa ẹ̀sìn ọ̀tọ̀ọ̀tọ̀, bó tiẹ̀ jẹ́ pé ó ti ṣe díẹ̀ tí wọ́n ti ń kẹ́kọ̀ọ́.
Mo tún kíyè sí i pé ilé tí wọ́n ń gbé gbówó lórí ju ilé tí ọ̀pọ̀ àwọn akẹ́kọ̀ọ́ máa ń lè sanwó ẹ̀.
Mo sọ fún wọn pé ìgbésí ayé olówó tí wọ́n ń gbé yàtọ̀ sí èyí tí ọ̀pọ̀ àwọn akẹ́kọ̀ọ́ ń gbé.
Àmọ́ mo rí i pé ohun tí mo sọ bà wọ́n, ara wọn ò sì lélẹ̀.
Nígbà tá à ń kúrò níbẹ̀ lọ́jọ́ yẹn, ṣe ni wọ́n pe Teymur sẹ́gbẹ̀ẹ́ kan, èmi lọ dúró dè é níta, wọ́n sì sọ fún un pé kó má mú mi wá síbẹ̀ mọ́ nígbàkigbà tó bá fẹ́ wá kọ́ àwọn lẹ́kọ̀ọ́.
Ìgbà wo lẹ wá mọ̀ pé kì í ṣe pé àwọn ọkùnrin tẹ́ ẹ̀ ń kọ́ lẹ́kọ̀ọ́ Bíbélì fẹ́ràn àwọn Ẹlẹ́rìí Jèhófà, pé àwọn ọlọ́pàá ọ̀tẹlẹ̀múyẹ́ ilẹ̀ Kazakhstan (ìyẹn KNB) ni wọ́n ń bá ṣiṣẹ́?
TA: Ìgbà tí ìgbẹ́jọ́ bẹ̀rẹ̀ ni mo tó mọ̀ pé àwọn ọlọ́pàá KNB ni wọ́n ń bá ṣiṣẹ́.
Báwo ló ṣe rí lára yín nígbà tí wọ́n mú yín, tí wọ́n sì fẹ̀sùn kàn yín pé ẹ̀ ń “mú kí àwọn èèyàn kórìíra ẹ̀sìn míì” ẹ sì ń “gbé [ẹ̀sìn] kan ga ju ẹ̀sìn míì lọ”?
TA: Ká sòótọ́, nígbà tí wọ́n mú mi, ṣe ni mo rò pé bí wọ́n ṣe sọ, wọ́n máa mú mi lọ sí àgọ́ ọlọ́pàá kí n lè ṣàlàyé tẹnu mi, kí wọ́n sì dá mi sílẹ̀.
Mo ṣe tán láti gbèjà ara mi, kí n sì ṣàlàyé ohun tí mo bá àwọn ọkùnrin náà sọ.
Àmọ́ ohun tó wá ṣẹlẹ̀ yà mí lẹ́nu, síbẹ̀ mi ò bẹ̀rù.
Ẹ̀sùn tí wọ́n fi kàn mí pé mò ń mú kí àwọn èèyàn kórìíra ẹ̀sìn míì, pé mo sì ń lọ́wọ́ sí iṣẹ́ agbawèrèmẹ́sìn yà mí lẹ́nu gan-an.
Ọ̀rọ̀ nípa Jèhófà làwa Ẹlẹ́rìí Jèhófà máa ń sọ, a ò sì fìgbà kankan ní ohunkóhun ṣe pẹ̀lú ìkórìíra tàbí ìyapa.
Ó dá mi lójú hán-ún hán-ún pé mi ò mọwọ́ mẹsẹ̀, mo sì mọ̀ pé Jèhófà máa ràn mí lọ́wọ́.
Òótọ́ ni pé ọkàn mi ò balẹ̀, àmọ́ mo rántí ìmọ̀ràn tó wà nínú Bíbélì, tó sọ pé, “ẹ . . . kó gbogbo àníyàn yín lé [Jèhófà], nítorí ó bìkítà fún yín.”​—1 Pétérù 5:7.
Nígbà tó di May 2, 2017, lẹ́yìn tẹ́ ẹ ti lo ohun tó lé ní oṣù mẹ́ta ní àtìmọ́lé, ilé ẹjọ́ kan nílùú Astana rán yín lọ sí ẹ̀wọ̀n ọdún márùn-ún, wọ́n sì tún fòfin dè yín pé ẹ ò gbọ́dọ̀ ṣe iṣẹ́ ìkọ́nilẹ́kọ̀ọ́ Bíbélì fún ọdún mẹ́ta.
Báwo ló ṣe rí lára yín?
TA: Nígbà tí ilé ẹjọ́ sọ bẹ́ẹ̀, mo gbà lọ́kàn ara mi pé tó bá pọn dandan, màá lo ọdún márùn-ún tí wọ́n dá fún mi pé.
Ohun tí mo rò ni pé: ‘Tó bá jẹ́ pé àdánwò ló délẹ̀ yìí, Jèhófà ń rí gbogbo ẹ̀, ó mọ bó ṣe máa pẹ́ tó àtìgbà tó máa dópin.’
Torí náà, mo pinnu pé bó ti wù kó pẹ́ tó, màá dúró.
Ilé tí wọ́n ti ń tún ìwà ẹni ṣe nílùú Pavlodar ní Kazakhstan, ibẹ̀ ni Arákùnrin Akhmedov ti ṣẹ̀wọ̀n.
Àmọ́ nígbà tí wọ́n fi yín sẹ́wọ̀n yẹn, a mọ̀ pé ẹ̀ ń bá àìsàn kan tó le fínra. Àbí bẹ́ẹ̀ kọ́?
TA: Bẹ́ẹ̀ ni, ara mi ò yá, mo sì ń gbàtọ́jú kó tó di pé wọ́n rán mi lọ sẹ́wọ̀n.
Àmọ́ nígbà tí wọ́n ti mú mi, wọ́n dá ìtọ́jú tí mò ń gbà dúró, àìsàn tó ń ṣe mí wá bẹ̀rẹ̀ sí í le sí i.
Arábìnrin Mafiza, báwo lọ̀rọ̀ yìí ṣe rí lára yín lásìkò yẹn?
MA: Ẹ̀rù bà mí gan-an, ìbànújẹ́ sì dorí mi kodò.
Kódà, ó nira fún mi láti máa dá ìpinnu ṣe látìgbà tí wọ́n ti fi Teymur sẹ́wọ̀n, torí pé láti ọdún méjìdínlógójì (38) tá a ti ṣègbéyàwó, nǹkan kan ò yà wá rí.
Àmọ́ Teymur sọ̀rọ̀ kan tó tù mí nínú, ó ní: ‘Fọkàn balẹ̀, ṣó o gbọ́? Ṣó o rí ọdún márùn-ún tá a máa fi pín yà yìí, ọdún mẹ́ẹ̀ẹ́dọ́gbọ̀n (25) ni Jèhófà máa fi rọ́pò ẹ̀ fún wa kí Ìjọba Ọlọ́run tó dé!’
Kí lohun míì tó tún ràn yín lọ́wọ́ nígbà tí ọkọ yín wà lẹ́wọ̀n?
MA: Àwọn ará lọ́kùnrin lóbìnrin ràn mí lọ́wọ́ gan-an.
Nígbà tí wọ́n fi Teymur sẹ́wọ̀n, kí n má parọ́, ṣe ni mo rò pé ẹ̀rù á máa ba gbogbo wọn láti wá wò mí torí ohun tó fà á táwọn aláṣẹ fi mú Teymur.
Kódà, àwọn ọ̀tẹlẹ̀múyẹ́ ń ṣọ́ ilé wa, wọ́n sì ń ṣọ́ àwọn nǹkan tá à ń ṣe.
Àmọ́ lọ́jọ́ kan, alàgbà kan àti ìyàwó ẹ̀ wá wò mí, ìṣírí ńlá gbáà ló jẹ́ fún mi.
Mo bi wọ́n pé, ‘Ṣé ẹ̀rù ò bà yín láti wá síbí ni?’
Wọ́n dáhùn pé, ‘Kí ló fẹ́ máa bà wá lẹ́rù?
Níbi táyé dé yìí, kò ṣòro rárá fáwọn aláṣẹ láti rí wa mú.
Tí wọ́n bá fẹ́ mú wa, kò ju kí wọ́n fi kọ̀ǹpútà wá àdírẹ́sì ibi tá a ti ń pè lórí fóònù.’
Àwọn alàgbà wá ṣèbẹ̀wò olùṣọ́ àgùntàn sọ́dọ̀ mi, wọ́n sì rọ̀ mí pé kí n má jẹ́ kí àdánwò tó délẹ̀ yìí kó ìrẹ̀wẹ̀sì bá mi, àmọ́ kí n jẹ́ kí ìgbàgbọ́ mi àti àjọṣe mi pẹ̀lú Jèhófà túbọ̀ lágbára.
Arákùnrin Teymur, kí ló ràn yín lọ́wọ́ tẹ́ ẹ fi fara da àdánwò yìí, tẹ́ ò sì sọ̀rètí nù?
Wọ́n de Arákùnrin Akhmedov mọ́ bẹ́ẹ̀dì nílé ìwòsàn ní Almaty kó tó di pé wọ́n tú u sílẹ̀.
Bó tiẹ̀ jẹ́ pé wọn ò kọ́kọ́ jẹ́ kó gbàtọ́jú, nígbà tí ìlera ẹ̀ di pé ó ń burú sí i, àwọn aláṣẹ gbà kí wọ́n tọ́jú rẹ̀.
TA: Àdúrà ni! Ojoojúmọ́ ni mo máa ń gbàdúrà pé kí Jèhófà tọ́ mi sọ́nà, kó fún mi lóye, kó sì jẹ́ kí n lókun kí n lè máa láyọ̀, kí n lè jẹ́ olóòótọ́, kí n má sì bọ́hùn lásìkò ìṣòro yìí.
Mo sì rí bó ṣe dáhùn àdúrà mi.
Kò fi mí sílẹ̀, torí mi ò mọ̀ ọ́n lára pé mo dá wà nínú ẹ̀wọ̀n.
Kíka Bíbélì náà ràn mí lọ́wọ́.
Nínú ọ̀kan lára àwọn ọgbà ẹ̀wọ̀n yẹn, Bíbélì wà lárọ̀ọ́wọ́tó mi ní gbogbo ìgbà.
Ní ọgbà ẹ̀wọ̀n míì tí wọ́n gbé mi lọ, wọ́n fi Bíbélì kan síbi ìkówèésí ní ọgbà náà, mo sì lè lọ máa kà á lẹ́ẹ̀kan lọ́sẹ̀.
Mo tún rántí ọ̀rọ̀ arákùnrin tó kọ́ mi lẹ́kọ̀ọ́ Bíbélì.
Ó máa ń sọ pé kò yẹ kí ìṣòro tá à ń kojú máa dẹ́rù bà wá.
Mo rántí pé mo bi wọ́n pé: ‘Báwo ni mi ò ṣe ní bẹ̀rù?
Tí ìṣòro yẹn bá le ńkọ́, tó sì ń dáyà já mi?’ Ó ní, Jèhófà ò ní jẹ́ ká dán wa wò kọjá ohun tá a lè mú mọ́ra, á sì fún wa lókun ká lè borí ìṣòro èyíkéyìí. (1 Kọ́ríńtì 10:13)
Torí náà, nígbà tí mo wà lẹ́wọ̀n, mi ò gbàgbé ọ̀rọ̀ tí wọ́n fà yọ látinú Ìwé Mímọ́ yẹn.
Báwo ló ṣe rí lára yín nígbà tẹ́ ẹ gbọ́ pé gbogbo àwọn ará kárí ayé ló ti gbọ́ ohun tó ṣẹlẹ̀ sí yín, àti pé gbogbo wọn lọ́kùnrin lóbìnrin ló ń gbàdúrà fún yín?
TA: Ó dá mi lójú pé Jèhófà ló lọ́wọ́ sí ọ̀rọ̀ yẹn torí pé òun náà ló ni ètò yìí.
Ìyẹn fi mí lọ́kàn balẹ̀ pé àwọn ará ò ní pa mí tì, àti pé lọ́jọ́ kan, Jèhófà máa kó mi yọ.
Kẹ́ ẹ sì máa wò ó o, ohun tó bà mí lẹ́rù jù ni kí wọ́n fi mí sẹ́wọ̀n.
Mo bẹ̀rù ọgbà ẹ̀wọ̀n gan-an.
Tí mo bá ń ka ìtàn àwọn ará wa tó wà lẹ́wọ̀n, ṣe ni mo máa ń gbàdúrà pé, ‘Jèhófà jọ̀ọ́, gbogbo nǹkan ni mo lè mú mọ́ra, àmọ́ bíi ti ẹ̀wọ̀n kọ́!’
Síbẹ̀, lẹ́sẹ̀ kan náà, ó máa ń wù mí gan-an láti lọ sọ́dọ̀ àwọn tó wà lẹ́wọ̀n, kí n lè kọ́ wọn lẹ́kọ̀ọ́ òtítọ́.
Mo béèrè nígbà kan bóyá a lè lọ máa wàásù lọ́gbà ẹ̀wọ̀n, àmọ́ àwọn àrá ṣàlàyé pé lọ́wọ́lọ́wọ́ báyìí, ìjọba ò fún wa láṣẹ láti máa lọ sáwọn ẹ̀wọ̀n tó wà ní Kazakhstan.
Nígbà tó wá di pé nǹkan yí bìrí fún mi, ẹ́rù ṣe ń bà mí náà ni mo tún ń rò ó pé ohun tó máa ń wù mí láti ṣe, ìyẹn láti máa wàásù fáwọn ẹlẹ́wọ̀n, máa wá di ṣíṣe báyìí.
Ṣé àǹfààní ẹ̀ wá yọ láti wàásù fún àwọn kan nígbà tẹ́ ẹ wà lẹ́wọ̀n?
TA: Bẹ́ẹ̀ ni. Ìgbà kan wà tí agbófinró kan ránṣẹ́ sí mi pé òun fẹ́ bá mi sọ̀rọ̀. Nígbà tí mo dé ọ́fíìsì ẹ̀, ó ní, ‘Mo ti mọ̀ pé Ẹlẹ́rìí Jèhófà ni ẹ́, má lọ rò ó pé o fẹ́ wàásù fún mi!’ Mo fèsì pé, ‘Mi ò ní in lọ́kàn láti wàásù fún yín.’
Ó wá bi mí pé, ‘Kí lorúkọ Ọlọ́run?’ Mo ní, ‘Jèhófà lorúkọ Ọlọ́run.’
Ó tún bi mí pé, ‘Ta wá ni Jésù? Ṣé òun kọ́ ni Ọlọ́run ni?’ Mo dáhùn pé, ‘Rárá, ọmọ Ọlọ́run ni.’
Ó wá béèrè pé, ‘Kí ló wá dé táwọn Oníṣọ́ọ̀ṣì Ọ́tọ́dọ́ọ̀sì fi gbà pé òun ni Ọlọ́run?’
Mo ní, ‘Àwọn náà ni wọ́n máa lè dáhùn ẹ̀.’
Nǹkan míì tún ṣẹlẹ̀ lọ́jọ́ kan tó jẹ́ kí n lè bá àwọn tó tó ogójì (40) tàbí jù bẹ́ẹ̀ lọ sọ̀rọ̀ lẹ́ẹ̀kan náà.
Dókítà kan tó jẹ́ afìṣemọ̀rònú ẹ̀dá wá ṣèbẹ̀wò sọ́dọ̀ àwọn ẹlẹ́wọ̀n.
Ọ̀rọ̀ nípa ìgbéyàwó là ń sọ lọ́jọ́ yẹn, ló bá bi wá pé kí lèrò wa nípa kéèyàn fẹ́yàwó púpọ̀.
Gbogbo wa la láǹfààní láti sọ èrò wa.
Nígbà tí wọ́n ní kí n sọ èrò mi, mo sọ fún wọn pé èmi fúnra mi ò ní nǹkan kan sọ sí i, àmọ́ á wù mí kí n sọ ohun tẹ́nì kan rò nípa ọ̀rọ̀ yìí fún gbogbo wọn.
Mo wá sọ pé: ‘Ìdí nìyẹn tí ọkùnrin yóò ṣe fi baba rẹ̀ àti ìyá rẹ̀ sílẹ̀ tí yóò sì fà mọ́ aya rẹ̀, wọn yóò sì di ara kan.’ (Jẹ́nẹ́sísì 2:24)
Dókítà náà béèrè pé, ‘Èrò ta nìyẹn?’ Mo ní, ‘Èrò Jèhófà Ọlọ́run ni, ẹni tó dá ọmọ aráyé.
Èèyàn méjì ló sọ pé wọ́n á ṣègbéyàwó; wọn ò ju méjì lọ.’
Dókítà náà wá bi mí pé, ‘Ṣé ìdí míì wà tó o fi rò pé ìyàwó kan ṣoṣo ló yẹ kí ọkùnrin ní?’
Mo fa ọ̀rọ̀ yọ látinú Mátíù 7:​12, tó sọ pé: “Nítorí náà, gbogbo ohun tí ẹ bá fẹ́ kí àwọn ènìyàn máa ṣe sí yín, kí ẹ̀yin pẹ̀lú máa ṣe bẹ́ẹ̀ gẹ́gẹ́ sí wọn.”
Mo ní: ‘Jésù ló sọ̀rọ̀ yìí.
Ẹ jọ̀ọ́, ẹ bi àwọn ọkùnrin tó jókòó síbí bóyá ó máa wù wọ́n kí àwọn àti ọkùnrin míì jọ máa fẹ́ ìyàwó wọn.
Tó bá jẹ́ pé àwọn ọkùnrin ò fẹ́ kí ìyàwó àwọn ní ọkọ míì, nígbà náà, ó dájú pé àwọn ìyàwó náà ò ní fẹ́ kí ọkọ àwọn níyàwó míì.’
Dókítà náà sọ pé nínú ọ̀rọ̀ tí gbogbo àwọn tó wà níbẹ̀ sọ, ọ̀rọ̀ tèmi lòun gbádùn jù.
Ìṣírí ló jẹ́ fún wa pé láìka bí nǹkan ṣe nira fún yín tó, ẹ ṣì wá àǹfààní láti wàásù fún àwọn tó wà nítòsí yín!
Lẹ́yìn táwọn ilé ẹjọ́ kọ̀ lọ́pọ̀ ìgbà láti fọwọ́ sí i pé kí wọ́n dá yín sílẹ̀, tó fi mọ́ Ilé Ẹjọ́ Gíga Jù Lọ ti Kazakhstan pàápàá, ṣe ló dà bíi pé kò sọ́nà àbáyọ mọ́ lábẹ́ òfin.
Síbẹ̀, wọ́n fún yín láǹfààní láti buwọ́ lùwé kan tẹ́ ẹ bá fẹ́ kí wọ́n dá yín sílẹ̀.
Ṣé ẹ lè sọ ohun tó ṣẹlẹ̀ fún wa àti ìdí tẹ́ ẹ fi kọ̀ láti buwọ́ lù ú?
TA: Òótọ́ ni pé àwọn ìgbà kan wà tí wọ́n ní kí n buwọ́ lùwé.
Ó jọ bíi pé ìrànlọ́wọ́ ni wọ́n fẹ́ ṣe fún mi, àmọ́ ohun tó wà nínú ìwé yẹn ni pé mo jẹ̀bi ẹ̀sùn tí wọ́n fi kàn mí àti pé mo tọrọ àforíjì fún ohun tí mo ṣe.
Nígbà tó yá, wọ́n ní kí n kọ̀wé míì fúnra mi láti jẹ́wọ́ ohun tí mo ṣe, kí n sì bẹ̀bẹ̀ pé kí wọ́n tú mi sílẹ̀.
Ohun táwọn aláṣẹ ní kí n kọ ni pé àṣìṣe ni mo ṣe bí mo ṣe bá àwọn míì sọ̀rọ̀ nípa ohun tí mo gbà gbọ́, àmọ́ pé ní báyìí, mo tọrọ àforíjì fún ohun tí mo ṣe, mo sì ń bẹ̀bẹ̀ pé kí wọ́n tú mi sílẹ̀ torí àìlera mi.
Mo kọ̀ láti kọ àwọn ọ̀rọ̀ yẹn, mo sì sọ fáwọn aláṣẹ pé ó pé mi kí n wà lẹ́wọ̀n pẹ̀lú ẹ̀rí ọkàn tó mọ́, ju kí wọ́n tú mi sílẹ̀ àmọ́ kí ẹ̀rí ọkàn mi máa dá mi lẹ́bi.
A mọyì àpẹẹrẹ ìgbàgbọ́ tẹ́ ẹ ní gan-an àti bẹ́ ẹ ṣe kọ̀ láti ṣe ohun tó máa ba ẹ̀rí ọkàn yín jẹ́.
Nígbà tó yá, ohun tá ò retí ṣẹlẹ̀. Ṣé ẹ lè sọ fún wa nípa bẹ́ ẹ ṣe mọ̀ pé ìjọba fẹ́ tú yín sílẹ̀ lẹ́wọ̀n?
TA: Lọ́jọ́ kan, ẹ̀ṣọ́ kan wá sí yàrá mi, ó sọ fún mi pé ẹnì kan fẹ́ bá mi sọ̀rọ̀ lórí fóònù.
Mo rò ó pé, ‘Ta ló lè fẹ́ bá mi sọ̀rọ̀?’
Nígbà tí mo gbé fóònù, obìnrin lẹni náà, ó sọ bóun ṣe jẹ́ fún mi, ó sì sọ pé òun ń bọ̀ wá tú mi sílẹ̀.
Kí n má parọ́, mi ò mọ ohun tí mi ò bá ṣe.
Nígbà tá a sọ̀rọ̀ tán lórí fóònù, mo pinnu pé màá sọ fún ọmọ mi ọkùnrin, mi ò fẹ́ sọ fún ìyàwó mi torí kí n má bàa kó o lọ́kàn sókè, a ò sì mọ̀ bóyá wọ́n á tú mi sílẹ̀ lóòótọ́, kí n má lọ fojú ẹ̀ sọ́nà.
Bí mo ṣe gbé fóònù náà kalẹ̀, ẹ̀ṣọ́ yẹn bi mí pé, ‘Kí ni wọ́n sọ fún ẹ lórí fóònù?’ Mo ní ẹnì kan ló ń bá mi dá àpárá jàre, torí ṣe ni obìnrin tí mo bá sọ̀rọ̀ kàn sọ pé òun ń bọ̀ wá tú mi sílẹ̀.
Mark Sanderson, tó jẹ́ ara Ìgbìmọ̀ Olùdarí, pẹ̀lú Teymur àti Mafiza Akhmedov lẹ́yìn tí wọ́n dá Arákùnrin Akhmedov sílẹ̀.
Ẹ̀ṣọ́ yẹn sọ fún mi pé kì í ṣọ̀rọ̀ eré o, òótọ́ lobìnrin yẹn ń sọ o.
Arábìnrin Mafiza, báwo ni ìròyìn amóríyá yìí ṣe rí lára yín?
MA: Nígbà tí ọmọ mi sọ fún mi, èmi náà rò pé ó ń ṣeré ni. Ọjọ́ pẹ́ tá a ti ń retí irú ìròyìn bẹ́ẹ̀!
Àwa ò lè mọ bínú ẹ̀yin méjèèjì ṣe máa dùn tó nígbà tí Arákùnrin Teymur pa dà sílé lẹ́yìn ohun tó lé ní ọdún kan táwọn aláṣẹ ti mú wọn lọ!
Tẹ́ ẹ bá ronú pa dà sẹ́yìn nípa àdánwò ìgbàgbọ́ tẹ́ ẹ kojú yìí, ẹ̀kọ́ wo lẹ lè sọ pé ẹ kọ́?
MA: Mo rántí bí ọ̀rọ̀ Arákùnrin Bahram [Hemdemov] àti [Arábìnrin] Gulzira Hemdemov ṣe máa ń pa mí lẹ́kún tó.
[Àwọn aláṣẹ ní Turkmenistan mú Arákùnrin Hemdemov ní March 2015.
Nígbà tó di May 19, 2015, wọ́n rán an lọ sí ẹ̀wọ̀n ọdún mẹ́rin lórí ẹ̀sùn èké tí wọ́n fi kàn án pé ó ń “mú kí àwọn èèyàn kórìíra ẹ̀sìn míì”, wọn ò sì tíì tú u sílẹ̀ lẹ́wọ̀n di báyìí.]
Kódà, kí wọ́n tó mú Teymur, mo ronú nípa bó ṣe máa nira tó fún Gulzira.
Ní báyìí, á wù mí báyìí kí n rí i, kí n gbá a mọ́ra, kí n sì jẹ́ kó mọ̀ pé mo nífẹ̀ẹ́ ẹ̀, mo sì wà lẹ́yìn ẹ̀.
Torí ohun tí ojú èmi àti Teymur ti rí yìí, á wù mí kí n sọ fún Gulzira pé mo bá a kẹ́dùn torí ohun tójú tiẹ̀ náà rí.
Mo mọ̀ pé bíi tèmi, Jèhófà àtàwọn ará lòun náà gbára lé.
Ọpẹ́ púpọ̀ lọ́wọ́ gbogbo àwọn ará tó tì wá lẹ́yìn, látorí àwọn ará ìjọ wa àti gbogbo ìjọ kárí ayé, tó fi mọ́ Ìgbìmọ̀ Olùdarí, àwọn agbẹjọ́rò àtàwọn ọmọkùnrin wa.
Arákùnrin Akhmedov di ìwé ẹ̀rí tí wọ́n fi dá a sílẹ̀ mú lẹ́yìn tó kúrò lẹ́wọ̀n.
TA: Ohun kan tí mo fẹ́ sọ ni pé gbogbo wa la máa kojú àdánwò.
Ó lè má jẹ́ gbogbo wa la máa lọ sẹ́wọ̀n.
Àdánwò táwọn míì máa kojú lè jẹ́ inúnibíni látọ̀dọ̀ mọ̀lẹ́bí wọn tó jẹ́ aláìgbàgbọ́.
Ní tàwọn míì, ó lè jẹ́ arákùnrin tàbí arábìnrin kan nínú ìjọ tó ṣòroó bá lò.
Ìṣòro tàbí àdánwò yòówù ká máa kojú, gbogbo wa la máa pinnu ohun tá a máa ṣe, bóyá ìlànà Ọlọ́run la fẹ́ rọ̀ mọ́ àbí ìdàkejì ẹ̀ la fẹ́ ṣe.
Tá a bá rọ̀ mọ́ àwọn ìlànà yẹn, a máa lè borí àdánwò.
Ohun tó dáa jù tá a le ṣe tá a bá ń kojú àdánwò ni pé, ká gbà pé àdánwò ló délẹ̀ yìí, ká sì máa rántí pé Jèhófà máa fún wa lókun ti àá fi borí ẹ̀.
Mo dúpẹ́ gan-an lọ́wọ́ ìdílé mi àtàwọn ọmọ mi, wọ́n kú àdúrótì.
Gbogbo àǹfààní tó bá yọ ni wọ́n fi ń wá wò mí, ìyẹn ò sì jẹ́ kí n rẹ̀wẹ̀sì.
Bákan náà, mo fẹ́ dúpẹ́ lọ́wọ́ ẹgbẹ́ ará fún gbogbo ohun tí wọ́n ṣe.
Mo mọrírì àdúrà wọn àtàwọn lẹ́tà tó ń gbéni ró tí wọ́n kọ sí mi.
Mi ò mọ̀ ọ́n lára pé wọ́n pa mí tì fún ìṣẹ́jú kan.
Ohun tó ṣẹlẹ̀ sí mi ti jẹ́ kí ìfẹ́ tí mo ní sí ẹgbẹ́ ará pọ̀ sí i, ó sì ti jẹ́ kí àjọṣe tí mo ní pẹ̀lú Jèhófà lágbára sí i."
"Ní November 30, 2018, Ilé Iṣẹ́ Ètò Ìdájọ́ lórílẹ̀-èdè Kyrgyzstan forúkọ ọ́fíìsì àwa Ẹlẹ́rìí Jèhófà tó wà ní ìlú Osh sílẹ̀, ìlú yìí ló tóbi ṣèkèjì lórílẹ̀-èdè Kyrgyzstan.
Àwọn ará wa jọlá bí ìjọba àpapọ̀ ṣe forúkọ ẹ̀sìn wọn sílẹ̀ ní Kyrgyzstan látọdún 1998, àmọ́ lẹ́yìn tí wọ́n gbé òfin kan nípa ẹ̀sìn jáde lọ́dún 2008, léraléra ni àwọn aláṣẹ tó wà láwọn ìlú ní agbègbè gúúsù orílẹ̀-èdè náà bẹ̀rẹ̀ sí í kọ̀ láti forúkọ ẹ̀sìn wọn sílẹ̀, apá ibẹ̀ sì ni ìlú Osh wà.
Nípa bẹ́ẹ̀, ńṣe làwọn aláṣẹ ìlú bẹ̀rẹ̀ sí í ka ìpàdé àwọn ará wa àti iṣẹ́ ìwàásù wọn sí ohun tí kò bófin mu.
Láwọn ìgbà kan àwọn ọlọ́pàá ya wọnú ilé tàbí ibi táwọn ará gbà láti pé jọ sí fún jọ́sìn.
Inú wa dùn pé ìyípadà yìí máa mú kí àwa Ẹlẹ́rìí Jèhófà túbọ̀ lẹ́tọ̀ọ́ lórílẹ̀-èdè Kyrgyzstan láti máa pé jọ fún ìjọsìn ká sì máa báwọn èèyàn sọ̀rọ̀ nípa Bíbélì láìsí wàhálà.—1 Tímótì 2:1-4."
"Ní June 14, 2018, àwọn Ẹlẹ́rìí Jèhófà tó wà nílùú Ulaanbaatar tó jẹ́ olú-ìlú orílẹ̀-èdè Mòǹgólíà, gba ìwé ẹ̀rí kan látọ̀dọ̀ Àjọ Tó Ń Rí sí Ọ̀rọ̀ Ìlú, pé ìjọba ti pa dà forúkọ ẹ̀sìn wọn sílẹ̀ lábẹ́ òfin lórílẹ̀-èdè náà.
Ìwé ẹ̀rí tó jẹ́ káwọn Ẹlẹ́rìí Jèhófà lè máa ṣe ẹ̀sìn wọn ní Ulaanbaatar.
Ìjọba sọ fáwọn ẹlẹ́sìn pé ọdọọdún ni kí wọ́n máa forúkọ ẹ̀sìn wọn sílẹ̀ ní Mòǹgólíà, àtìgbà táwọn ará wa sì ti kọ́kọ́ forúkọ ẹ̀sìn wọn sílẹ̀ lábẹ́ òfin lọ́dún 1999 ni wọ́n ti ń ṣe bẹ́ẹ̀.
Àmọ́ lọ́dún 2015, Àjọ Tó Ń Rí sí Ọ̀rọ̀ Ìlú ò gbà káwọn ará wa forúkọ ẹ̀sìn wọn sílẹ̀ ní Ulaanbaatar.
Nígbà tó di January 2017, Àjọ Tó Ń Rí sí Ọ̀rọ̀ Ìlú sọ pe ìjọba fagi lé àǹfààní tí àwọn ará ní láti ṣe ẹ̀sìn wọn.
Àwọn tó ṣojú fún Àjọ náà ò sọ ohunkóhun tó mú kí wọ́n ṣe ìpinnu yìí.
Làwọn ará bá sọ pé àwọn máa gbé ọ̀rọ̀ náà lọ sílé ẹjọ́.
Nígbà tí Ilé Ẹjọ́ ń gbọ́ ẹjọ́ náà, agbẹjọ́rò Àjọ Tó Ń Rí sí Ọ̀rọ̀ Ìlú gbìyànjú láti fi ẹjọ́ tí Ilé Ẹjọ́ Gíga Jù Lọ ní Rọ́ṣíà dá ṣe ẹ̀rí, ìyẹn bí wọ́n ṣe sọ pé kí ìjọba gbẹ́sẹ̀ lé àwọn àjọ tá a fi forúkọ ẹ̀sìn wa sílẹ̀ lábẹ́ òfin ní Rọ́ṣíà.
Àmọ́ àwọn agbẹjọ́rò wa jẹ́ kó ṣe kedere pé ọ̀pọ̀ orílẹ̀-èdè ni ò fara mọ́ ẹjọ́ tí ilé ẹjọ́ dá ní Rọ́ṣíà àti pé ọ̀rọ̀ náà ti dé àwọn ilé ẹjọ́ àgbáyé.
Wọ́n tún rán ilé ẹjọ́ létí pé ẹ̀yìn tí Àjọ Tó Ń Rí sí Ọ̀rọ̀ Ìlú ṣèpinnu tiwọn ni ọ̀rọ̀ ti Rọ́ṣíà wáyé, torí náà, Àjọ náà ò lè sọ pé ohun tó ṣẹlẹ̀ ní Rọ́ṣíà ló mú káwọn ṣèpinnu táwọn ṣe.
Ilé Ẹjọ́ fagi lé ìpinnu tí Àjọ Tó Ń Rí sí Ọ̀rọ̀ Ìlú ṣe, wọ́n ní àhesọ ọ̀rọ̀ lásán ni Àjọ náà gùn lé tí wọ́n fi ṣèpinnu, wọn ò sì rí ẹ̀rí kankan mú wá pé àwọn Ẹlẹ́rìí Jèhófà ṣe ohunkóhun tó léwu.
Ilé Ẹjọ́ náà tún rí i pé Àjọ Tó Ń Rí sí Ọ̀rọ̀ Ìlú fi ẹ̀tọ́ táwọn ará wa ní lábẹ́ òfin dù wọ́n, tó fi mọ́ òmìnira láti ṣe ẹ̀sìn wọn tàbí ohun tí wọ́n gbà gbọ́.
Jason Wise, tó jẹ́ ọ̀kan lára àwọn agbẹjọ́rò àwa Ẹlẹ́rìí Jèhófà nínú ẹjọ́ yìí sọ pé: “Bó tiẹ̀ jẹ́ pé kò di dandan kéèyàn ṣẹ̀ṣẹ̀ forúkọ ẹ̀sìn sílẹ̀ lábẹ́ òfin kó tó lè lo ẹ̀tọ́ ọmọnìyàn àti òmìnira tí òfin sọ pé ó ní, síbẹ̀ kì í sábà rọrùn láti jọ́sìn fàlàlà láìkọ́kọ́ forúkọ sílẹ̀.
Ara àwọn àǹfààní tá à ń rí bá a ṣe forúkọ ẹ̀sìn wa sílẹ̀ ni pé ó ń jẹ́ kó rọrùn fún wa láti kó Bíbélì àtàwọn ìwé tó dá lórí Bíbélì wọ̀lú, ká lè ní ibi ìjọsìn, ká sì lè yá àwọn ibi tá a ti máa ṣe àpéjọ.
Inú wa dùn pé Ilé Ẹjọ́ fagi lé ìpinnu tí Àjọ Tó Ń Rí sí Ọ̀rọ̀ Ìlú ṣe nílùú Ulaanbaatar, tí wọ́n sì gbà pé irú ìpinnu bẹ́ẹ̀ máa ṣàkóbá fún òmìnira tá a ní láti ṣe ẹ̀sìn wa àti òmìnira tá a ní láti pé jọ ní Mòǹgólíà.”"
"Òjò àrọ̀ọ̀rọ̀dá kan rọ̀ lórílẹ̀-èdè Nepal, ó sì fa àkúnya omi àti ilẹ̀ yíya, ìṣẹ̀lẹ̀ yìí sọ ẹgbẹẹgbẹ̀rún àwọn èèyàn di aláìnílé, ó sì pa àwọn èèyàn tó lé ní ogóje [140].
Àkúnya omi náà ba àwọn ojú títì jẹ́, ó sì ba iná mànàmáná jẹ́, èyí wá mú kó nira láti ran àwọn tọ́rọ̀ kàn lọ́wọ́.
Ẹ̀ka ọ́fíìsì àwọn Ẹlẹ́rìí Jèhófà tó wà lórílẹ̀-èdè Japan náà ló ń bójú tó iṣẹ́ àwọn Ẹlẹ́rìí Jèhófà tó wà ní Nepal, wọ́n sì sọ pé kò sí Ẹlẹ́rìí Jèhófà kankan tó fara pa tàbí tó kú nínú jàǹbá náà.
Àmọ́, ó di dandan fún ìdílé àwọn Ẹlẹ́rìí Jèhófà mẹ́rin láti filé wọn sílẹ̀, torí pé àkúnya omi tí bá àwọn ilé ọ̀hún jẹ́.
Àwọn Ẹlẹ́rìí Jèhófà tó wà lágbègbè náà ti ń ran àwọn ará bíi tiwọn lọ́wọ́, ìyẹn àwọn tómi gbalé wọn.
Agbẹnusọ fún Àwa Ẹlẹ́rìí Jèhófà:
Kárí Ayé: David A. Semonian, Ọ́fíìsì Agbéròyìnjáde, +1-845-524-3000
"Ní August 28, 2019, àrọ̀ọ̀rọ̀dá òjò kan mú kí odò Talomo kún àkúnya, omi náà sí ya wọ ìlú Davao.
Ìròyìn látọ̀dọ̀ àwọn aláṣẹ fi hàn pé omíyalé tó tẹ̀ lé òjò yìí lé ìdílé tó tó nǹkan bí ọgọ́rùn-ún márùn-ún àti márùndínláàádọ́ta (545) kúrò nílé wọn.
Ẹ̀ka ọ́fíìsì Philippines ròyìn pé ọgọ́fà (120) akéde látì ìjọ márùn-ún ni àkúnya omi yìí ṣàkóbá fún.
Ọ̀pọ̀ àwọn akéde yìí ló fara pa mọ́ sí Gbọ̀ngàn Ìjọba.
Àkúnya omi náà wó ilé mẹ́ta, ó sì ba ilé mẹ́rin tó jẹ́ ti àwọn ará wa jẹ́.
Ẹ̀ka ọ́fíìsì gbé Ìgbìmọ̀ Tó Ń Ṣètò Ìrànwọ́ Nígbà Àjálù dìde láti bójú tó àìní àwọn arákùnrin àti arábìnrin tí ìṣẹ̀lẹ̀ yìí ṣàkóbá fún.
Ìgbìmọ̀ yìí rí i dájú pé àwọn tí ìṣẹ̀lẹ̀ náà ṣàkóbá fún rí àwọn ohun tí wọ́n nílò, wọ́n sì ṣètò láti ṣé ìmọ́tótó àwọn ilé tí omi ya wọ̀.
Àdúrà wa ni pé kí ìfẹ́ táwọn ará ń fi hàn máa tu àwọn arákùnrin àti arábìnrin wa nílùú Davao nínú, pàápàá ní àkókò tó le koko yìí.​—Róòmù 12:10."
"Ọjọ́: November 1-3, 2019
Ibi Tí Wọ́n Ti Ṣe é: Gbọ̀ngàn Mall of Asia Arena àti SMX Convention Center ní Manila, Philippines
Àwọn Èdè Tí Wọ́n Lò: English, Tagalog
Iye Àwọn Tó Wá: 26,245
Iye Àwọn Tó Ṣèrìbọmi: 145
Iye Àwọn Tó Wá Láti Ilẹ̀ Òkèèrè: 5,397
Àwọn Ẹ̀ka Ọ́fíìsì Tá a Pè: Australasia, Central Europe, France, Indonesia, Italy, Japan, Kazakhstan, Madagascar, Malaysia, Myanmar, Papua New Guinea, Solomon Islands, South Africa, Sri Lanka, Taiwan, Thailand, United States
Àwọn Ìrírí: Rogelio Jolongbayan tó jẹ́ máníjà tó ń rí sí ọ̀rọ̀ àwọn oníbàárà ní gbọ̀ngàn Asia Arena sọ pé: “Ẹ̀yin lẹ níwà ọmọlúwàbí jù nínú gbogbo àwọn tó ti ń lo ibí.
Inú wa dùn pé ẹ wá síbí.”
Ọ̀gá ọlọ́pàá kan lórílẹ̀-èdè Philippines náà sọ pé: “Ṣe làwọn àlejò náà tò lọ́wọ̀ọ̀wọ́ wọnú gbọ̀ngàn náà, ó sì wúni lórí gan an.
Mi ò rò pé wọ́n nílò wa níbí tó bá jẹ́ pé báyìí ni nǹkan ṣe ń lọ!”
Teofilo Labe Jr. tó jẹ́ olùrànlọ́wọ́ fún alábòójútó fún ọ̀rọ̀ ààbò ní Manila Hotel ni wọ́n ní kó rí sí bí àwọn àlejò ṣe máa rìnrìn àjò afẹ́.
Lẹ́yìn tó kíyè sí bí nǹkan ṣe ń lọ fúngbà díẹ̀, ó wá sọ pé: “Tí àwọn aláṣẹ bá ní kí n díwọ̀n bí ẹ ṣe ṣètò ara yín sí, màá sọ pé ẹ̀yin lẹ ṣe dáadáa jù.
Ẹ wà létòlétò gan an ni.”"
"Ìjì líle Vongfong (tí wọ́n tún ń pè ní Ambo) jà ní erékùṣù Samar ní May 14, 2020.
Ìgbà àkọ́kọ́ tí irú ìjì líle yìí máa jà lọ́dún 2020 nìyẹn, Ìwọ̀ Oòrùn Òkun Pàsífíìkì ló sì ti jà, ìjì náà ṣọṣẹ́ gan-an ní erékùṣù Samar.
Kódà, ẹgbẹẹgbẹ̀rún èèyàn ló kó kúrò lágbègbè yẹn, èyí ò sì rọrùn rara torí ìjọba ti ṣòfin pé káwọn èèyàn máa jìnnà síra torí àrùn tó wà lóde.
Bó tiẹ̀ jẹ́ pé kò sí ìkankan nínú àwọn ará wa tó fara pa, àwọn mọkàndínlọ́gọ́ta (59) ló ní láti fi ilé wọn sílẹ̀.
Àwọn kan lọ ń gbé ní iléèwé tí wọ́n ṣètò pé káwọn èèyàn sá sí, àwọn míì sì lọ ń gbé ní ilé àwọn Ẹlẹ́rìí Jèhófà bíi tiwọn.
Yàtọ̀ síyẹn, ilé àwọn ará méjìlélọ́gọ́rin (82) ni ìjì náà bà jẹ́.
Kódà, Gbọ̀ngàn Ìjọba márùn-ún ló bà jẹ́, ìkan sì wó lulẹ̀ pátápátá.
Ìgbìmọ̀ Ẹ̀ka orílẹ̀-èdè Philippines dá Ìgbìmọ̀ Tó Ń Pèsè Ìrànwọ́ Nígbà Àjálù sílẹ̀, kí wọ́n lè fún àwọn ará wa tí ìjì náà ṣàkóbá fún ní ohun tí wọ́n nílò nípa tara, kí wọ́n sì tún fún ìgbàgbọ́ wọn lókun.
A ò ní dákẹ́ àdúrà lórí àwọn ará wa ní Philippines, tí wọ́n ń fara da ọṣẹ́ tí ìjì líle àti àrùn corona ń fà.
Ó dá wa lójú pé Jèhófà tó jẹ́ “àpáta ayérayé” á máa pèsè ohun táwọn ará wa nílò lásìkò tí nǹkan le koko yìí.​—Àìsáyà 26:4."
"Ní ìbẹ̀rẹ̀ August 2019, òjò alátẹ́gùn bẹ̀rẹ̀ lórílẹ̀-èdè Philippines pẹ̀lú òjò rẹpẹtẹ àti ìjì líle, èyí sì fa àkúnya omi àti ilẹ̀ ríri.
Ó bani nínú jẹ́ pé ilẹ̀ tó rì náà pa arákùnrin kan tó ń sìn gẹ́gẹ́ bí aṣáájú-ọ̀nà àkànṣe onígbà díẹ̀ nílùú Natonin, lágbègbè Mountain Province.
Arákùnrin míì tí òun náà ń sìn gẹ́gẹ́ bí aṣáájú-ọ̀nà àkànṣe onígbà díẹ̀ fara pa díẹ̀ nínú ilẹ̀ ríri kan náà.
Nínú ìṣẹ̀lẹ̀ míì, àwókù pàǹtírí ṣe ọmọkùnrin ọlọ́dún mẹ́wàá kan léṣe, àmọ́ ó rí ìtọ́jú tó yẹ gbà.
Kò sí ilé àwọn arákùnrin wa tò bàjẹ́ jù.
Àmọ́, ìjì líle tó ṣọṣẹ́ ní Negros Occidental ba Gbọ̀ngàn Ìjọba kan jẹ́, ó sì ya lára òrùlé ilé náà lulẹ̀.
Ẹ̀ka ọ́fíìsì Philippines àti alábòójútó àyíká ń pèsè ìtùnú fún àwọn ìdílé tí ìṣẹ̀lẹ̀ náà kàn, wọ́n sì ń fi Bíbélì tù wọ́n nínú.
Ó bani nínú jẹ́ láti gbọ́ nípa àdánù ńlá yìí, à sì ń gbàdúrà fún àwọn tó ń ṣọ̀fọ̀ ikú arákùnrin wa.
À ń retí ọjọ́ iwájú kan nígbà tí àwọn ìṣẹ̀lẹ̀ burúkú “ò ní wá sí ìrántí.”​—Àìsáyà 65:17."
"Ìjì Líle Yutu tó ṣọṣẹ́ gan-an ní Àwọn Erékùṣù Northern Mariana ní October 24 tún jà ní erékùṣù Luzon ní Tuesday, October 30.
Erékùṣù yìí ló tóbi jù lórílẹ̀-èdè Philippines.
Òjò àrọ̀ọ̀rọ̀dá tó bá ìjì yẹn rìn fa omíyalé, ó mú kí ilẹ̀ ya, èyí sì pa àwọn èèyàn. Ẹgbẹẹgbẹ̀rún èèyàn ni wọ́n kó kúrò lágbègbè náà, èèyàn mọ́kànlá (11) ló sì kú.
Ìròyìn tá a gbọ́ láti ẹ̀ka ọ́fíìsì wa ní Philippines ni pé kò sí ìkankan lára àwọn ará wa tí ìjì náà pa tàbí tó ṣe léṣe.
Àmọ́ ilé mẹ́tàléláàádọ́rin (73) tó jẹ́ ti àwọn ará wa ló bà jẹ́, títí kan Gbọ̀ngàn Ìjọba mẹ́fà.
Ẹ̀ka ọ́fíìsì wa ní Philippines ti ń ṣètò ìrànwọ́ fáwọn tí àjálù náà ṣẹlẹ̀ sí.
A ò dákẹ́ àdúrà lórí àwọn ará wa ní Philippines, torí ó ti di ìjì líle méjìdínlógún (18) báyìí tó jà níbẹ̀ lọ́dún yìí.
Bí wọ́n ṣe gbẹ́kẹ̀ lé Jèhófà làwa náà gbẹ́kẹ̀ lé e, a sì mọ̀ pé ó máa gbé wa ró.—Sáàmù 55:22."
"Nílùú Davao lórílẹ̀-èdè Philippines, ó ju ẹgbẹ̀rún mọ́kànlélọ́gbọ̀n (31,000) èèyàn tí kì í ṣe Ẹlẹ́rìí Jèhófà tó dara pọ̀ mọ́ ìjọ́ kan láti wo Ìrántí Ikú Kristi tí wọ́n ṣètò látorí ẹ̀rọ.
Kò ṣeé ṣe fún àwọn ìjọ náà láti wà pa pọ̀ torí òfin tí ìjọba gbé kalẹ̀, torí náà wọ́n ṣàtagbà Ìrántí Ikú Kristi látorí ẹ̀rọ.
Ọ̀pọ̀ èèyàn ló dara pọ̀ mọ́ Ìrántí Ikú Kristi yìí torí pé ọ̀dọ́ kan tó jẹ́ aṣáájú-ọ̀nà sapá láti ké sí wọn.
Aṣáájú-ọ̀nà déédéé ni Daphane Jane tó jẹ́ ọmọ ọdún mẹ́tàdínlógún (17), tó ń gbé nílùú Davao.
Ọ̀pọ̀ ọdún ló ti ń bá àìsàn ojú tó lágbára fínra, èyí sì ti mú kó má ríran dáadáa mọ́.
Daphane wá pinnu pé òun máa sọ fún dókítà tó ń tọ́jú òun pé kó wo àkànṣe àsọyé àti Ìrántí Ikú Kristi tá a ṣàtagbà látorí ẹ̀rọ.
Ó wú dókítà náà lórí bí Daphane ṣe fi Bíbélì dáhùn àwọn ìbéèrè rẹ̀ àti bó ṣe bá a sọ̀rọ̀ nípa àwọn àpilẹ̀kọ tó wà lórí ìkànnì jw.org, torí náà dókítà náà gbà láti wo àwọn àsọyé náà.
Ní Sunday, April 5, dókítà yìí wo àkànṣe àsọyé náà, dókítà náà tún ké sáwọn dókítà àtàwọn nọ́ọ̀sì méjìlá (12) tí wọ́n jọ ń ṣiṣẹ́ pé kí wọ́n wo àsọyé náà.
Àwọn dókítà àtàwọn nọ́ọ̀sì yìí tún sọ fáwọn ẹlòmíì pé kí wọ́n wo àsọyé yìí.
Torí náà, èèyàn ọgọ́rùn-ún kan ó lé méjìdínlọ́gbọ̀n (128) ló wo àkànṣe àsọyé ọ̀hún.
Lẹ́yìn àsọyé yẹn, ọ̀kan lára àwọn dókítà náà sọ pé òun “kórìíra àwọn Ẹlẹ́rìí Jèhófà” tẹ́lẹ̀, òun sì máa ń ta kò wọ́n tí wọ́n bá ń wàásù.
Àmọ́, lẹ́yìn tó gbọ́ àkànṣe àsọyé yẹn, ó sọ pé: “Mo fẹ́ tọrọ àforíjì, torí pé mo jágbe mọ́ obìnrin kan lára yín, mo sì kàn-án lábùkù.
Ẹ ṣeun pé ẹ fún mi láǹfààní láti gbọ́ àsọyé yín.
Mo rọ̀ yín pé kẹ́ ẹ máa bá iṣẹ́ ìwàásù yín lọ.”
Dókítà tó ń tọ́jú Daphane tún pinnu pé òun máa wo àsọyé Ìrántí Ikú Kristi àti pé òun máa ké sí ọ̀pọ̀ dókítà tí wọ́n jọ ń ṣiṣẹ́ láti wò ó.
Torí pé ètò ìṣiṣẹ́ tí ìjọ náà fi ń ṣàtagbà kò fàyè gba ọ̀pọ̀ èèyàn láti wo àsọyé yìí, dókítà náà gbà láti bójú tó bí àwọn èèyàn ṣe máa dara pọ̀ mọ́ àsọyé náà, èyí sì mú kó ṣeé ṣe fún ọ̀pọ̀ èèyàn láti wò ó.
Nígbà tó di ọjọ́ Ìrántí Ikú Kristi, àwọn dókítà, àwọn nọ́ọ̀sì, àwọn ọlọ́pàá àtàwọn tó jẹ́ ọ̀gá lẹ́nu iṣẹ́ ìjọba wá wo àsọyé náà.
Kí àsọyé náà tó parí, ó ti ju ẹgbẹ̀rún mọ́kànlélọ́gbọ̀n èèyàn (31,000) tó wo ìtòlẹ́sẹẹsẹ náà látorí ẹ̀rọ tàbí ohùn tá a gbà sílẹ̀.
Dókítà kan dúpẹ́ lọ́wọ́ Daphane àtàwọn ará wa pé wọ́n ké sí òun, ó wá sọ pé: “A ò tiẹ̀ mọ̀ pé àwọn Ẹlẹ́rìí Jèhófà máa ń wàásù lórí ìkànnì.
Bẹ́ ẹ ṣe ń lo ẹ̀rọ ìgbàlódé dára gan-an.”
Ẹlòmíì sọ pé: “Ó ṣeé ṣe fún ọ̀pọ̀ àwa dókítà àti nọ́ọ̀sì láti gbọ́ àsọyé yìí.
Ó ti pẹ́ gan-an tá a ti gbọ́ àsọyé Bíbélì kẹ́yìn, ìgbà àkọ́kọ́ sì rèé tá a máa gbádùn rẹ̀ lórí ẹ̀rọ.
Ó yà wá lẹ́nu láti rí i pé àwọn Ẹlẹ́rìí Jèhófà ń jọ́sìn Ọlọ́run pa pọ̀ lọ́nà yìí.
A retí pé kẹ́ ẹ máa bá a nìṣó láti jẹ́ káwọn èèyàn wo àwọn àsọyé Bíbélì yín látorí ẹ̀rọ.
Ètò tẹ́ ẹ ṣe yìí ràn wá lọ́wọ́ gan-an, pàápàá lákòókò tí nǹkan túbọ̀ ń burú yìí.”
Àkànṣe àsọyé àti àsọyé Ìrántí Ikú Kristi wọ ọ̀pọ̀ èèyàn lọ́kàn gan-an.
Ọ̀kan lára àwọn tó wò ó sọ pé: “Ìgbà àkọ́kọ́ rèé tí màá sunkún bí mo ṣe ń gbọ́ àsọyé tó dá lórí Bíbélì.
Mo dúpẹ́ lọ́wọ́ ẹ, Daphane Jane pé o ké sí dókítà rẹ láti gbọ́ àsọyé yìí, àwa náà sì wà lára àwọn tó rí ìtùnú gbà.
Mo ti wá gbà báyìí pé Ọlọ́run wà, mo sì dúpẹ́ lọ́wọ́ ẹ fún bó o ṣe ràn mí lọ́wọ́ láti mọ̀ bẹ́ẹ̀.”
Lẹ́yìn tí Daphane Jane rí ọ̀nà tí Jèhófà gbà ràn án lọ́wọ́, ó wá pinnu pé òun á máa bá a lọ láti wàásù láìka ti àìsàn tó ń bá òun fínra àti òfin tí ìjọba ṣe torí àjàkálẹ̀ àrùn tó gbòde yìí.
Ìrírí Daphane yìí rán wa létí pé kò yẹ “kí a jáwọ́ nínú ṣíṣe rere, torí tí àkókò bá tó, a máa kórè rẹ̀ tí a ò bá jẹ́ kó rẹ̀ wá.”​—⁠Gálátíà 6:⁠9."
"Ní oṣù January 2019, Arákùnrin Mark Sanderson tó jẹ́ ara Ìgbìmọ̀ Olùdarí mú Bíbélì jáde lédè Cebuano, Tagalog àti Waray-Waray láwọn ibi àkànṣe ìpàdé kan.
Gbọ̀ngàn ìwòran Hoops Dome tó wà ní ìlú Lapu-Lapu ni wọ́n ti mú Bíbélì èdè Cebuano jáde ní January 12.
Lọ́jọ́ kejì, a mú ti èdè Waray-Waray jáde, wọ́n sì pín in ní Gbọ̀ngàn Leyte Academic Center tó wà ní ìlú Palo lágbègbè Leyte.
Ní January 20, a mú Bíbélì jáde lédè Tagalog ní Gbọ̀ngàn Àpéjọ Metro Manila tó wà ní ìlú Quezon City.
Ìdílé kan ń ka Bíbélì Ìtumọ̀ Ayé Tuntun tá a tún ṣe tí wọ́n ṣẹ̀ṣẹ̀ gbà lédè Cebuano.
Ọ̀pọ̀lọpọ̀ Gbọ̀ngàn Ìjọba la ta àtagbà àwọn àkànṣe ìpàdé náà sí, ó sì lé ní ẹgbẹ̀rún mẹ́tàlélọ́gọ́jọ (163,000) Bíbélì Ìtumọ̀ Ayé Tuntun tá a pín fáwọn tó wá.
Arákùnrin Dean Jacek tó wà ní ẹ̀ka ọ́fíìsì ní Philippines sọ pé: “Bíbélì Ìtumọ̀ Ayé Tuntun tá a tún ṣe la mú jáde lédè Cebuano àti Tagalog.
Ó lé lọ́dún mẹ́ta kí wọ́n tó parí iṣẹ́ lórí ọ̀kọ̀kan wọn.
A ti ní Ìwé Mímọ́ Kristẹni Lédè Gíríìkì tẹ́lè lédè Waray-Waray, àmọ́ ìgbà àkọ́kó nìyí táwọn tó ń ka èdè yìí máa ní odindi Bíbélì Ìtumọ̀ Ayé Tuntun.
Ó lé lọ́dún márùn-ún tí wọ́n fi ṣiṣẹ́ ìtúmọ̀ rẹ̀.”
Tá a bá pín àwọn tó ń gbé ní Philippines sọ́nà mẹ́wàá, àwọn tó ń sọ èdè Cebuano, Tagalog tàbí Waray-Waray lé ní ìdá mẹ́fà.
Lára wọn ni nǹkan bí ẹgbẹ̀rún lọ́nà ọgọ́jọ (160,000) àwọn ará wa àti ẹgbẹ̀rún lọ́nà ọgọ́rùn-ún méjì ó dín mẹ́ta (197,000) àwọn akẹ́kọ̀ọ́ Bíbélì.
Yàtọ̀ síyẹn, ní báyìí, ẹgḅẹẹgbẹ̀rún àwọn ọmọ ilẹ̀ Philippines tó ń gbé láwọn ilè míì náà máa lè gbádùn gbogbo ohun tó wà nínú Bíbélì Ìtumọ̀ Ayé Tuntun láwọn èdè yìí.
Arábìnrin Donica Jansuy tó wà ní ìjọ tí wọ́n ti ń sọ èdè Tagalog ní Amẹ́ríkà sọ bó ṣe rí lẹ́yìn tó wa Bíbélì náà jáde lórí íńtánẹ́ẹ̀tì pé: “Àwọn ọ̀rọ̀ inú Bíbélì tí wọ́n tún ṣe lédè Tagalog yìí rọrùn gan-an, ó ṣe kedere, ó sì jẹ́ kó tètè yéèyàn.
Ọ̀rọ̀ tó rọrùn tó wà nínú ẹ̀ ń jẹ́ kó ṣe wá bíi pé Jèhófà ń bá wa sọ̀rọ̀ lẹ́nì kọ̀ọ̀kan, ó sì mú kí ohun tó wà nínú Bíbélì túbọ̀ wọ̀ni lọ́kàn.”
Ní lọ́wọ́lọ́wọ́ báyìí, àwa Ẹlẹ́rìí Jèhófà ti mú Bíbélì Ìtumọ̀ Ayé Tuntun jáde lódindi tàbí lápá kan ní èdè mọ́kàndínlọ́gọ́sàn-án (179).
A dúpẹ́ lọ́wọ́ Jèhófà tó ń mú kí Ọ̀rọ̀ rẹ̀ tí wọ́n túmọ̀ lọ́nà tó ṣe kedere dé ọ̀dọ̀ àwọn ará wa àtàwọn tí wọ́n ń kọ́ lẹ́kọ̀ọ́ Bíbélì.—Ìṣe 13:48."
"Ní July 27, 2019, ìmìtìtì ilẹ̀ méjì tó jà ba ọ̀pọ̀ nǹkan jẹ́ ní erékùṣù kékeré Itbayat tó fẹ́rẹ̀ẹ́ tó ọgọ́rùn-ún méje ó dín mẹ́wàá (690) kìlómità sí Manila, lórílẹ̀ èdè Philippines.
Ìmìtìtì ilẹ̀ yìí kọjá kékeré, èèyàn mẹ́sàn-án ló kú, ò ṣe èèyàn mérìnlélọ́gọ́ta (64) léṣe, ó sì ba ilé ọgọ́rùn-ún méjì àti mẹ́rìndínláàádọ́rin (266) jẹ́.
Àwọn aláṣẹ ròyìn pé, ẹgbẹ̀rún mẹ́ta ó dín méjìlélọ́gbọ̀n (2,968) èèyàn ló fara gbá nínú ìmìtìtì ilẹ̀ náà.
Kò sí ìkankan lára àwọn ará wa tó kú nínú ìmìtìtì ilẹ̀ yìí.
Àmọ́ arábìnrin kan fara pa díẹ̀.
Bákan náà, àwọn arákùnrin wa méjì ni ilé wọn bàjẹ́ gan-an.
Ẹ̀ka ọ́fíìsì gbé Ìgbìmọ̀ Tó Ń Ṣètò Ìrànwọ́ Nígbà Àjálù dìde, àwọn ló sì ń bójú tó rírà àti pínpín àwọn ohun kòséémàní bí i oúnjẹ àti omi.
Àwọn aṣojú ẹ̀ka ọ́fíìsì máa ṣèbẹ̀wò sí àwọn arákùnrin àti arábìnrin tí ìṣẹ̀lẹ̀ yìí kan láti fi ọ̀rọ̀ Ọlọ́run tù wọ́n nínú àti láti pèsè ohun tí wọn nílò fún wọn.
Gbogbo ìgbà là ń gbàdúrà fún àwọn arákùnrin àti arábìnrin wa tó fara gbá nínú àwọn ìmìtìtì ilẹ̀ tó ṣẹlẹ̀ láìpẹ́ yìí.
A mọ̀ pé Jèhófà, “Ọlọ́run ìtùnú gbogbo,” á máa báa lọ láti bójú tó àìní àwọn ará wa.​—2 Kọ́ríńtì 1:3."
"Ní March 2019, iná ńlá kan sọ ní ìlú Calbayog City ní erékùṣù Samar Island lórílẹ̀-èdè Philippines, ó sì jó ilé méjìdínláàádóje (128).
Lóṣù kan sáájú àkókò yẹn, iná sọ láwọn ibì kan ní ìlú Taguig City tó wà ní erékùṣù Luzon.
Lápapọ̀, ilé àwọn Ẹlẹ́rìí Jèhófà méje ni iná náà jó.
Ọ̀dọ̀ àwọn Ẹlẹ́rìí míì tí iná náà ò dé làwọn ará wa yìí ń gbé báyìí.
Ẹsẹ̀kẹsẹ̀ ni ẹ̀ka ọ́fíìsì ṣètò tó yẹ, wọ́n sì pèsè oúnjẹ, omi àti aṣọ fáwọn tọ́rọ̀ kàn.
Àwọn alàgbà tó wà lágbègbè náà ń ṣèbẹ̀wò sọ́dọ̀ àwọn ará tí àjálù yìí kàn, wọ́n sì ń ràn wọ́n lọ́wọ́.
Ìgbìmọ̀ méjì tó ń ṣètò ìrànwọ́ nígbà àjálù àtàwọn tó ń ṣiṣẹ́ ní Ẹ̀ka Tó Ń Yàwòrán Ilé Tó sì Ń Kọ́ Ọ ti ń ṣètò bí wọ́n ṣe máa tún ilé àwọn ará wa tó bà jẹ́ kọ́.
Ó dá wa lójú pé Jèhófà ò ní yé jẹ́ ibi ààbò fún àwọn ará wa tí àjálù iná yìí ṣẹlẹ̀ sí.—Sáàmù 62:8."
"Ní January 12, 2020, òkè ayọnáyèéfín tó ń jẹ́ Taal ní ìlú Batangas lórílẹ̀-èdè Philippines tú eérú gbígbóná jáde, eérú gbígbóná náà rìn jìnnà sókè nínú òfúrufú gan-an, kódà ó fẹ́ẹ̀ tó òpó iná kan àtààbọ̀ tó fi lọ sókè.
Torí pé òkè Taal yìí ló burú jù lára àwọn òkè tó sábà máa ń bú gbàù ní orílẹ̀-èdè náà, ìjọba ti pàṣẹ pé kí gbogbo àwọn tó ń gbé lágbègbè tí òkè náà wà kúrò níbẹ̀ pátápátá.
Títí di àkókò yìí, àwọn arákùnrin àtàwọn arábìnrin wa tó lé ní ọgọ́rùn-ún márùn-ún (500) ló ti kó kúrò lágbègbè yẹn tí wọ́n sì lọ síbi tí kò séwu.
Ìròyìn fi hàn pé kò sí ìkankan nínú àwọn ará wa tó fara pa.
Kára lè tu àwọn ará wa yìí, Ìgbìmọ̀ Ẹ̀ka ti yan Ìgbìmọ̀ Tó Ń Ṣèrànwọ́ Nígbà Àjálù láti bójú tó ohun táwọn ará tó kúrò nílé wọn máa nílò.
Àdúrà wa ni pé kí ìgbàgbọ́ àwọn arákùnrin àtàwọn arábìnrin wa lórílẹ̀-èdè Philippines lágbára sí i, kó sì túbọ̀ dá wọn lójú pé Jèhófà ni Ọlọ́run “ààbò wa àti okun wa.”​—Sáàmù 46:​1-3."
"Ìjì líle typhoon Kammuri táwọn èèyàn Philippines tún ń pè ní Tisoy jà lórílẹ̀-èdè Philippines ní December 2, ọdún 2019.
Àgbègbè Bicol ní ìpínlẹ̀ Luzon ni ìjì náà ti jà. Bó tiẹ̀ jẹ́ pé kò sí Ẹlẹ́rìí Jèhófà kankan tó kú tàbí tó fara pa, ilé àwọn Ẹlẹ́rìí méjìdínláàádọ́fà (108) ló bà jẹ́ gan-an, nígbà tí ilé ọgọ́rùn-ún mẹ́rin ó lé méjìdínlọ́gọ́rin (478) bà jẹ́ díẹ̀.
Yàtọ̀ síyẹn, Gbọ̀ngàn Ìjọba mẹ́ẹ̀ẹ́dógún (15) ló bà jẹ́.
Torí bí ìjì náà ṣe ba nǹkan jẹ́ ní ibi tó pọ̀ gan-an, ẹ̀ka ọ́fíìsì orílẹ̀-èdè Philippines ṣètò Ìgbìmọ̀ mẹ́jọ Tó Ń Pèsè Ìrànwọ́ Nígbà Àjálù, kí wọ́n lè fi Ọ̀rọ̀ Ọlọ́run gbé àwọn ará ró kí wọ́n sì tún ràn wọ́n lọ́wọ́ nípa tara.
À ń gbàdúrà fún àwọn ará wa lórílẹ̀-èdè Philippines, à ń bẹ Jèhófà bíi ti onísáàmù tó sọ pé: “Kí Jèhófà dá ọ lóhùn ní ọjọ́ wàhálà. . . .  Kó ràn ọ́ lọ́wọ́ láti ibi mímọ́.”—Sáàmù 20:1, 2."
"Ní August 5, 2017, iná sọ ní àgbègbè Agdao nílùú Davao tó wà ní etíkun erékùṣù Mindanao, ní gúúsù orílẹ̀-èdè Philippines.
Bó tiẹ̀ jẹ́ pé kò sí Ẹlẹ́rìí Jèhófà kankan tí iná yìí pa, ilé àwọn ìdílé mẹ́tàlá [13] ni iná náà ṣe báṣubàṣu, ó sì sọ àwọn mọ́kàndínlọ́gbọ̀n [29] tó ń gbé àwọn ilé náà di aláìnílélórí.
Àwọn Ẹlẹ́rìí Jèhófà ti gba àwọn ará wọn tí iná yìí sọ di aláìnílé sílé.
Ẹ̀ka ọ́fíìsì àwọn Ẹlẹ́rìí Jèhófà tó wà nílùú Manila ti yan ìgbìmọ̀ tó ń ṣètò ìrànwọ́ nígbà àjálù láti bójú tó bí wọ́n á ṣe pín àwọn nǹkan tó wà fún ìrànwọ́.
Ìgbìmọ̀ Olùdarí àwọn Ẹlẹ́rìí Jèhófà ló ń bójú tó iṣẹ́ ìrànwọ́ nígbà àjálù láti oríléeṣẹ́ wọn, owó táwọn èèyàn fi ṣètìlẹyìn fún iṣẹ́ ìwàásù àwọn Ẹlẹ́rìí Jèhófà kárí ayé ni wọ́n sì ń lò.
Agbẹnusọ fún Àwa Ẹlẹ́rìí Jèhófà:
Kárí Ayé: David A. Semonian, Ọ́fíìsì Agbéròyìnjáde,
"Ní December 29, 2018, Ìjì Líle tí wọ́n pè ní Usman jà ní erékùṣù Samar, òun ni erékùṣù tó tóbi ṣèkẹta ní Philippines.
Ìjì náà fa òjò àrọ̀ọ̀rọ̀dá, ó mú kí ilẹ̀ ya, ó sì fa omíyalé.
Ó kéré tán, èèyàn mẹ́ẹ̀ẹ́dọ́gbọ̀n (25) ló kú, àwọn méjìlélógójì (42)sì fara pa.
Gbogbo ilé tó bà jẹ́ fẹ́rẹ̀ẹ́ tó ẹgbẹ̀rún mẹ́tàlélógún (22,835).
Ẹ̀ka ọ́fíìsì wa ní Philippines ròyìn pé, kò sí ìkankan lára àwọn ará wa tí ìjì líle náà pa.
Àmọ́ ó ba mẹ́ta lára ilé àwọn ará wa jẹ́ gan-an, ó sì ba ilé mẹ́rin míì jẹ́ díẹ̀.
Yàtọ̀ síyẹn, ó tún ba Gbọ̀ngàn Ìjọba kan jẹ́.
Ẹ̀ka ọ́fíìsì wa yan Ìgbìmọ̀ Tó Ń Ṣètò Ìrànwọ́ Nígbà Àjálù, ìgbìmọ̀ yìí sì pèsè ohun táwọn tí ọ̀ràn kàn nílò títí kan ibi tí wọ́n lè gbé fúngbà díẹ̀.
Ó dá wa lójú pé àwọn ará wa tí àjálù yìí ṣẹlẹ̀ sí o ní yé gbẹ́kẹ̀ lé Jèhófà torí wọ́n mọ̀ pé ó máa fún wọn lókun, á sì sọ wọ́n di alágbára.—1 Pétérù 5:10."
"Ìjì gbẹ̀mígbẹ̀mí méjì tí wọ́n ń pè ní Kai-tak (táwọn aráàlú mọ̀ sí Urduja) àti Tembin (táwọn aráàlú mọ̀ sí Vinta) jà lórílẹ̀-èdè Philippines, ó sì lé ọ̀pọ̀lọpọ̀ èèyàn kúrò nílé. Àwọn ìjì náà mú kí omi yalé, kí ẹrẹ̀ sì ya wọ̀lú lápá ìparí oṣù December.
Àwọn ìjì náà ba Gbọ̀ngàn Ìjọba méjì àti ilé mẹ́fà tó jẹ́ tàwọn Ẹlẹ́rìí Jèhófà jẹ́, ó sì di dandan káwọn igba ó lé mọ́kàlélọ́gọ́rin (281) ìdílé kó kúrò nílé wọn.
Ó dùn wá gan-an láti sọ pé nílùú Lanao del Norte, arábìnrin kan tó jẹ́ ọmọ ọdún mẹ́rìnlélógún (24) mumi yó, ó sì kú.
Àwọn Ẹlẹ́rìí Jèhófà tó wà lágbègbè náà ti dìde ìrànwọ́ fáwọn èèyàn.
Àwọn aṣojú láti ẹ̀ka ọ́fíìsì orílẹ̀-èdè Philippines ti ń múra láti lọ ṣèbẹ̀wò sí ibi tí àjálù ti ṣẹlẹ̀ kí wọ́n lè mọ àwọn nǹkan míì táwọn ará tún máa nílò, kí wọ́n sì lè fi Bíbélì tù wọ́n nínú kínú wọn lè máa dùn.
A bá gbogbo àwọn tọ́rọ̀ kàn, tí àjálù sì ṣẹlẹ̀ sí kẹ́dùn.
Bí iṣẹ́ ìrànwọ́ náà ṣe ń tẹ̀ síwájú, ó dá wa lójú pé Jèhófà ò ní yéé fi ẹ̀mí rẹ̀ àti ètò rẹ̀ tu àwọn èèyàn nínú, kó sì rà wọ́n lọ́wọ́.—Sáàmù 9:9; Aísáyà 51:12.
Agbẹnusọ fún Àwa Ẹlẹ́rìí Jèhófà:
Kárí Ayé: David A. Semonian, Ọ́fíìsì Agbéròyìnjáde, +1-845-524-3000
"Láti October 16, 2019, léraléra ni ìmìtìtì ilẹ̀ tó lágbára wáyé ní apá gúúsù orílẹ̀-èdè Philippines, àwọn èèyàn mọ́kànlélógún (21) ló kú, àwọn tó lé ní irínwó (400) ló fara pa, àwọn tó lé ní ẹgbẹ̀rún lọ́nà márùndínlógójì (35,000) ló sì ní láti fi ilé wọn sílẹ̀.
Mẹ́ta lára àwọn ìmìtìtì ilẹ̀ náà lágbára gan-an, kódà ilẹ̀ ṣì ń mì lẹ́yìn ọ̀pọ̀ ọjọ́ tí ìṣẹ̀lẹ̀ náà ṣẹlẹ̀.
Bó tiẹ̀ jẹ́ pé arábìnrin kan fara pa díẹ̀, a dúpẹ́ pé kò sí ìkankan lára àwọn ará wa tó kú.
Ilé ìpàdé àwa Ẹlẹ́rìí Jèhófà mẹ́rin àti igba ó dín márùn-ún (195) ilé àwọn ará wa ló bà jẹ́ gan-an.
Ilé ìpàdé àwa Ẹlẹ́rìí Jèhófà mẹ́sàn-án (9) àti ọgọ́rùn-ún mẹ́ta ó lé mọ́kànléláàádọ́ta (351) ilé àwọn ará ló sì bà jẹ́ díẹ̀.
Torí pé ó léwu gan-an láti wà nínú ilé, inú àgọ́ lọ̀pọ̀ àwọn ará lọ forí pa mọ́ sí.
Ẹ̀ka ọ́fíìsì wa lórílẹ̀-èdè Philippines ti yan Ìgbìmọ̀ Tó Ń Ṣètò Ìrànwọ́ Nígbà Àjálù méjì láti bójú tó iṣẹ́ ìrànwọ́ náà.
Àwọn mẹ́fà tó jẹ́ aṣojú láti ẹ̀ka ọ́fíìsì tí mẹ́ta lára wọn wà lára Ìgbìmọ̀ Ẹ̀ka ti ṣèbẹ̀wò sí agbègbè náà kí wọ́n lè pèsè ìtùnú àti ìṣírí nípa tẹ̀mí.
A gbàdúrà pé kí Jèhófà máa ran àwọn ará tí àjálù bá yìí lọ́wọ́.​—Sáàmù 70:5."
"Ohun kan ṣẹlẹ̀ fún ìgbà àkọ́kọ́ nínú ìtàn orílẹ̀-èdè South Korea. Àwọn agbẹjọ́rò ìjọba pàrọwà fún ilé ẹjọ́ kòtẹ́milọ́rùn pé kí wọ́n wọ́gi lé ẹ̀sùn tí wọ́n fi kan márùn-ún lára àwọn arákùnrin wa kí wọ́n sì dá wọn sílẹ̀ lómìnira.
Wọ́n gba àrọwà àwọn agbẹjọ́rò ìjọba, wọ́n sì dá àwọn arákùnrin náà sílẹ̀ lómìnira.
Ìpinnu tí ilé ẹjọ́ yìí ṣe ló wọ́gi lé ìdájọ́ àwọn ilé ẹjọ́ ti tẹ́lẹ̀, ó sì fi ìdí ẹ̀ mulẹ̀ pé àwọn arákùnrin náà kò ní ẹ̀sùn lọ́rùn mọ́.
December 14, 2018 ni ilé ẹjọ́ kòtẹ́milọ́rùn ṣe ìpinnu tá à ń sọ yìí, ó sì ti wá di ìlànà òfin tá à ń tọ́ka sí láti fi pàrọwà fún àwọn ilé ẹjọ́ míì ní Korea pé kí wọ́n dá ọgọ́rùn-ún mẹ́sàn-án (900) àwọn arákùnrin wa sílẹ̀ lómìnira.
Ní báyìí, àwọn arákùnrin tí wọ́n dá sílẹ̀ ń retí kí ìjọba ṣètò iṣẹ́ àṣesìnlú tí wọ́n lè ṣe dípò kí wọ́n ṣiṣẹ́ ológun.
Ohun tí ilé ẹjọ́ kòtẹ́milọ́rùn wò ṣe ìpinnu wọn ni ìdájọ́ mánigbàgbé tí ilé ẹjọ́ méjì kan ṣe lọ́dún 2018, ìyẹn Ilé Ẹjọ́ Gíga Jù Lọ lórílẹ̀-èdè Korea àti Ilé Ẹjọ́ Tó Ń Rí Sí Ẹ̀tọ́ Ọmọnìyàn Nílẹ̀ Korea.
Ìdájọ́ méjèèjì yẹn ló fòpin sí ohun kan tó ti dàṣà láti ọgọ́ta ọdún ó lè márùn-ún (65) sẹ́yìn. Ní gbogbo àsìkò yẹn, bí ẹnì kan bá sọ pé ẹ̀rí ọkàn òun ò lè jẹ́ kóun ṣiṣẹ́ ológun, ẹ̀wọ̀n lonítọ̀hún máa bára ẹ̀, bó ti wù kí àlàyé tó ṣe lẹ́sẹ̀ nílẹ̀ tó.
Àwọn àjọ tó ń jà fún ẹ̀tọ́ ọmọnìyàn gbóṣùbà fún ilé ẹjọ́ méjèèjì yẹn torí ìpinnu tí wọ́n ṣe, ìpinnu yẹn mú kó ṣe kedere pé ó bẹ́tọ̀ọ́ mu tẹ́nì kan bá kọ̀ láti ṣiṣẹ́ ológun torí ẹ̀rí ọkàn rẹ̀, ó ṣe tán gbogbo èèyàn ló lẹ́tọ̀ọ́ láti kọ ohun tó lòdì sí ẹ̀rí ọkàn rẹ̀.
Àjọ Tó Ń Rí Sọ́ràn Ẹ̀tọ́ Ọmọnìyàn lórílẹ̀-èdè Korea sọ pé: “Ìpinnu táwọn adájọ́ Ilé Ẹjọ́ Gíga Jù Lọ lórílẹ̀-èdè Korea pa ẹnu pọ̀ ṣe yẹn mú ire wa, ó lé ní ọgọ́ta ọdún tí wọ́n ti ń fìyà jẹ àwọn tí ẹ̀rí ọkàn wọn kò gbà láyè láti ṣiṣẹ́ ológun. Látìgbà yẹn, àwọn bí ẹgbẹ̀rún lọ́nà ogún (20,000) ni wọ́n ti fimú ẹ̀ dánrin.
Àmọ́ ní báyìí, kò sohun tó jọ bẹ́ẹ̀ mọ́ . . . Àfi ká máa dúpẹ́ lọ́wọ́ àwọn tó ti fara da ìyà láti ọ̀pọ̀ ọdún yìí wá, a mọyì wọn gan-an, a sì dúpẹ́ lọ́wọ́ ìdílé wọn.”
Ohun tí ìjọba ń ṣe báyìí ni pé kẹ́nì kan tó lè sọ pé ẹ̀rí ọkàn òun ò gba òun láyè láti ṣiṣẹ́ ológun, ó gbọ́dọ̀ fi ẹ̀rí ohun tó gbà gbọ́ múlẹ̀ dáadáa.
Wọ́n ti fún àwọn adájọ́ ní ìtọ́ni pé kí wọ́n rí i dájú pé òótọ́ lọ̀rọ̀ ẹni náà, kì í ṣe pé ó kàn ń fi ẹ̀sìn bojú.
Ẹ gbọ́ bí Ilé Ẹjọ́ Gíga Jù Lọ ṣe sọ ọ́, ó ní: “Ó gbọ́dọ̀ hàn ní gbogbo apá ìgbésí ayé onítọ̀hún . . . pé òótọ́ ló ń fi ìlànà ẹ̀sìn rẹ̀ sílò.”
Bí adájọ́ ṣe ń bi àwọn arákùnrin wa léèrè ọ̀rọ̀, ṣe nìyẹn mú kí wọ́n ṣàlàyé ohun tó mú kí wọ́n pinnu pé àwọn ò ní ṣiṣẹ́ ológun àti ìdí tí wọn ò fi ní jagun.—1 Pétérù 3:15.
Ó lé ní ọgọ́ta ọdún tí ìjọba ti ń ju àwọn Ẹlẹ́rìí Jèhófà nílẹ̀ Korea sẹ́wọ̀n torí pé wọn ò fẹ́ ṣe ohun tó ta ko ẹ̀rí ọkàn wọn, Èyí mú kó túbọ̀ ṣe kedere pé èèyàn àlàáfíà ni wọ́n, àlàáfíà ìlú ni wọ́n sì ń wá, torí ẹ̀ ni wọn kì í dá sọ́ràn ìṣèlú àti ogun, ohun tó mú kí wọ́n ṣe bẹ́ẹ̀ ni pé wọ́n ń pa èkejì lára òfin méjì tó ga jù lọ mọ́, èyí tó sọ́ pé: “Kí o nífẹ̀ẹ́ ọmọnìkejì rẹ bí ara rẹ.”—Mátíù 22:39."
"Ní Thursday, August 30, 2018, Ilé Ẹjọ́ Gíga Jù Lọ Nílẹ̀ South Korea ṣe àpérò kan lórí ẹjọ́ àwọn Ẹlẹ́rìí Jèhófà mẹ́ta kan tí ẹ̀rí ọkàn wọn ò jẹ́ kí wọ́n ṣiṣẹ́ ológun, àwọn adájọ́ mẹ́tàlá ló sì gbọ́ ẹjọ́ náà.
Wákàtí mẹ́rin ni gbogbo àwọn adájọ́ mẹ́tàlá náà fi béèrè ọ̀rọ̀ lọ́wọ́ àwọn agbẹjọ́rò àwọn Ẹlẹ́rìí Jèhófà àtàwọn míì nípa ọ̀rọ̀ tó ti ń jà ràn-ìn nílẹ̀ tipẹ́tipẹ́ torí bí wọ́n ń ṣe ju àwọn tí ẹ̀rí ọkàn ò jẹ́ kí wọ́n ṣiṣẹ́ ológun sẹ́wọ̀n ní Korea.
Àwọn adájọ́ náà sọ̀rọ̀ gan-an nípa ẹjọ́ mánigbàgbé tí Ilé Ẹjọ́ Ìjọba dá ní June 28, 2018, tó fi pàṣẹ fún Ilé Ìgbìmọ̀ Aṣòfin Ilẹ̀ Korea pé kí wọ́n ṣètò iṣẹ́ àṣesìnlú míì fáwọn tó bá jẹ́ pé òótọ́ ni ẹ̀rí ọkàn wọn ò gbà wọ́n láyè láti ṣiṣẹ́ ológun dípò kí wọ́n máa jù wọ́n sẹ́wọ̀n bí ọ̀daràn.
Àwọn agbẹjọ́rò náà ní kí Ilé Ẹjọ́ dá àwọn arákùnrin mẹ́ta yìí láre, kí ọ̀rọ̀ wọn lè jẹ́ àpẹẹrẹ tó máa ṣeé tẹ̀ lé nígbà táwọn ilé ẹjọ́ míì bá fẹ́ yanjú irú ẹjọ́ yìí tó lé ní ọgọ́rùn-ún mẹ́sàn-án (900) tó ṣì wà nílẹ̀.
Ní báyìí, ó kù sọ́wọ́ Ilé Ẹjọ́ Gíga Jù Lọ láti sọ ìgbà tí wọ́n máa dá ẹjọ́ mẹ́tẹ̀ẹ̀ta tó lápẹẹrẹ tí wọ́n gbé yẹ̀ wò yìí àti ibi tí wọ́n máa jẹ́ kí ọ̀rọ̀ náà já sí.
Àwa àti àwọn arákùnrin wa olóòótọ́ tó lé ní ọgọ́rùn-ún (100) tó ṣì wà lẹ́wọ̀n kò ní jẹ́ kó sú wa bá a ṣe ń fi sùúrù dúró dé Ọlọ́run ìgbàlà wa.—Míkà 7:7."
Ní February 28, 2019, wọ́n dá ẹni tó gbẹ̀yìn lára àwọn Ẹlẹ́rìí Jèhófà tó wà lẹ́wọ̀n torí àìdá sọ́rọ̀ òṣèlú sílẹ̀ ní South Korea.
Gbogbo àwọn tí wọ́n dá sílẹ̀ náà dúpẹ́ torí òmìnira tí wọ́n rí gbà àti bí wọ́n ṣe sapá láti jẹ́ olóòótọ́ sí Jèhófà Ọlọ́run.
Lẹ́yìn ìdájọ́ tí Ilé Ẹjọ́ Gíga Jù Lọ ṣe ní November 1, 2018, tó fi hàn pé ẹni tí ẹ̀rí ọkàn rẹ̀ ò bá gbà láyè láti ṣiṣẹ́ ológun kì í ṣe ọ̀daràn, wọ́n ti dá arákùnrin márùndínláàádọ́rin (65) sílẹ̀.
Ìdájọ́ yìí ló fòpin sí bí wọ́n ṣe ń ju àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun sẹ́wọ̀n látọdún márùndínláàádọ́rin sẹ́yìn.
Ìgbàgbọ́ àti ìṣòtítọ́ àwọn ará wa ní Korean jẹ́ kóríyá fún gbogbo wa láti ‘túbọ̀ máa fi ìgboyà’ àti òtítọ́ sin Ọba wa àti ìjọba rẹ̀.
(Fílípì 1:14) À ń gbàdúrà fún àwọn ará wa tó ṣì wà lẹ́wọ̀n ní Eritrea, Rọ́ṣíà, Singapore àti Turkmenistan.—Hébérù 10:34.
Láti nǹkan bí ọdún márùndínláàádọ́rin (65) báyìí làwọn ọ̀dọ́kùnrin tí wọ́n jẹ́ Kristẹni lórílẹ̀-èdè South Korea ti ń fi ẹ̀wọ̀n gbára torí pé ẹ̀rí ọkàn wọn ò jẹ́ kí wọ́n ṣiṣẹ́ ológun.
Àmọ́ ní Thursday, June 28, 2018, ìpinnu mánigbàgbé tí Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn ṣe jẹ́ kọ́rọ̀ náà lójú, torí wọ́n kéde pé ohun tó wà nínú Àpilẹ̀kọ 5, ìpínrọ̀ 1, nínú Ìlànà Iṣẹ́ Ológun (MSA) ò bá òfin ilẹ̀ South Korea mu torí pé ìjọba ò ṣètò iṣẹ́ àṣesìnlú míì dípò iṣẹ́ ológun.
Àwọn oníròyìn rèé níwájú ìta Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn.
Kárí ayé làwọn oníròyìn ti ń tọ pinpin ibi tọ́rọ̀ náà dé.
Adájọ́ mẹ́sàn-án ló wà nínú ìgbìmọ̀ tó dá ẹjọ́ yìí, Adájọ́ Àgbà Lee Jin-sung sì ni alága ìgbìmọ̀ náà. Mẹ́fà nínú wọn ló fara mọ́ ìpinnu náà, àwọn mẹ́ta yòókù ta kò ó. Ìpinnu tí ilé ẹjọ́ ṣe yìí máa jẹ́ kí ìjọba ilẹ̀ náà ṣe ohun táwọn orílẹ̀-èdè yòókù ń ṣe káàkiri ayé, wọ́n á sì túbọ̀ jẹ́ káwọn èèyàn lómìnira láti ṣe ohun tí ẹ̀rí ọkàn wọn fẹ́, èrò ọkàn wọn àti ìgbàgbọ́ wọn.
Àwọn aṣojú àwọn Ẹlẹ́rìí Jèhófà ní Korea rèé nínú Ilé Ẹjọ́ Ìjọba kó tó di pé Ilé Ẹjọ́ náà ṣèpinnu.
Iye àwọn tí orílẹ̀-èdè South Korea ń fi sẹ́wọ̀n lọ́dọọdún torí pé wọn ò ṣiṣẹ́ ológun nítorí ẹ̀rí ọkàn wọn ju àpapọ̀ àwọn tó ń lọ sẹ́wọ̀n ní gbogbo orílẹ̀-èdè yòókù torí pé ẹ̀rí ọkàn ò jẹ́ kí wọ́n ṣiṣẹ́ ológun.
Ìgbà kan wà tó jẹ́ pé nǹkan bí ọgọ́rùn-ún márùn-ún (500) sí ọgọ́rùn-ún mẹ́fà (600) àwọn arákùnrin wa ló ń ṣẹ̀wọ̀n lọ́dọọdún.
Tí wọ́n bá sì dá wọn sílẹ̀ lẹ́wọ̀n, gbogbo wọn ni wọ́n máa ń níṣòro láwùjọ torí ẹ̀sùn ọ̀daràn tó ti wà lọ́rùn wọn, tí kò sì lè pa rẹ́.
Ara ohun tó sì máa ń yọrí sí ni pé kìí jẹ́ kí wọ́n ríṣẹ́ bọ̀rọ̀.
Àmọ́ nígbà tó di ọdún 2011, àwọn arákùnrin kan kọ̀wé sí Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn láti fẹjọ́ sùn torí pé òfin ò ṣètò àfidípò fáwọn tí ẹ̀rí ọkàn ò jẹ́ kí wọ́n ṣiṣẹ́ ológun, àfi kí wọ́n ṣẹ̀wọ̀n.
Àtọdún 2012 làwọn adájọ́ kan ti bẹ̀rẹ̀ sí í wò ó pé kò tọ́ láti máa fìyà jẹ àwọn tó jẹ́ pé òótọ́ ni ẹ̀rí ọkàn wọn ò gbà á kí wọ́n ṣiṣẹ́ ológun.
Ni wọ́n bá bẹ̀rẹ̀ sí í gbé ẹjọ́ wọn lọ sí Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn, kí ilé ẹjọ́ náà lè tún Ìlànà Iṣẹ́ Ológun gbé yẹ̀ wò.
Wọ́n ń fọ̀rọ̀ wá Hong Dae-il, tó jẹ́ agbẹnusọ fáwọn Ẹlẹ́rìí Jèhófà ní Korea lẹ́nu wò níwájú ìta ilé ẹjọ́ náà lẹ́yìn tí ilé ẹjọ́ ṣèpinnu Iṣẹ́ Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn ni kí wọ́n máa wò ó bóyá òfin kan bá Òfin Ilẹ̀ Korea mu àbí ó ta kò ó. Bó tiẹ̀ jẹ́ pé ẹ̀ẹ̀mejì (ìyẹn lọ́dún 2004 àti 2011) ni ilé ẹjọ́ yìí ti fọwọ́ sí i pé Ìlànà Iṣẹ́ Ológun bá òfin ilẹ̀ náà mu, àwọn náà ti wá gbà báyìí pé ó yẹ kí àtúnṣe bá a. Ilé Ẹjọ́ náà pàṣẹ pé kí ìjọba South Korea tún òfin náà ṣe, kó lè ṣètò iṣẹ́ àṣesìnlú míì tó jẹ́ àfidípò tó bá fi máa di ìparí ọdún 2019.
Lára àwọn iṣẹ́ àṣesìnlú tí wọ́n lè ní káwọn èèyàn máa ṣe ni pé kí wọ́n máa ṣiṣẹ́ nílé ìwòsàn tàbí láwọn àjọ míì tó ń ṣèrànwọ́ fún aráàlú, àmọ́ tí kò sí lábẹ́ àwọn ológun.
Ká lè mọ bí ìpinnu yìí ti ṣe pàtàkì tó, Arákùnrin Hong Dae-il, tó jẹ́ agbẹnusọ fáwọn Ẹlẹ́rìí Jèhófà ní Korea sọ pé: “Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn, tó jẹ́ ilé ẹjọ́ tó lágbára jù lórílẹ̀-èdè yìí tó ń gbèjà ẹ̀tọ́ ọmọnìyàn, ti fojú ọ̀nà àbáyọ kan hàn sọ́rọ̀ yìí.
Àwọn arákùnrin wa ń retí ìgbà tí wọ́n máa lè ṣiṣẹ́ sìnlú lọ́nà tí ò ní pa ẹ̀rí ọkàn wọn lára, tó sì máa bá ohun táwọn orílẹ̀-èdè yòókù kárí ayé ń ṣe mu.” Lára àwọn ọ̀rọ̀ pàtàkì míì tá a ṣì ń retí kó lójú ni ọ̀rọ̀ àwọn Ẹlẹ́rìí Jèhófà tí wọ́n jẹ́ igba ó dín mẹ́jọ (192) tó ń ṣẹ̀wọ̀n lọ́wọ́lọ́wọ́ torí pé ẹ̀rí ọkàn ò jẹ́ kí wọ́n ṣiṣẹ́ ológun, àtàwọn ẹjọ́ míì tó tó ọgọ́rùn-ún mẹ́sàn-án (900) tó ṣì wà láwọn ilé ẹjọ́ káàkiri orílẹ̀-èdè náà.
Ìpinnu mánigbàgbé tí Ilé Ẹjọ́ Tó Ń Rí Sọ́ràn Ẹ̀tọ́ Ọmọnìyàn ṣe máa jẹ́ kó túbọ̀ ṣeé ṣe fún Ilé Ẹjọ́ Gíga Jù Lọ láti dá àwọn tí wọ́n bá gbọ́ ẹjọ́ wọn lórí ọ̀rọ̀ yìí láre.
Ibi tí gbogbo àwọn adájọ́ Ilé Ẹjọ́ Gíga Jù Lọ bá fẹnu kò sí máa pinnu ohun tí ilé ẹjọ́ máa ṣe lórí ọ̀kọ̀ọ̀kan àwọn tọ́rọ̀ kàn.
A retí pé tó bá di August 30, 2018, Ilé Ẹjọ́ Gíga Jù Lọ máa ṣe àpérò kan láti jíròrò ọ̀rọ̀ náà, tó bá sì yá, wọ́n á ṣèpinnu.
Ìgbà àkọ́kọ́ nìyẹn máa jẹ́ láti ọdún mẹ́rìnlá (14) sẹ́yìn tí gbogbo àwọn adájọ́ Ilé Ẹjọ́ Gíga Jù Lọ máa gbé ọ̀rọ̀ àwọn tí ẹ̀rí ọkàn ò jẹ́ kí wọ́n ṣiṣẹ́ ológun yẹ̀ wò.
Kó tó dìgbà yẹn, Ilé Ìgbìmọ̀ Aṣòfin Ilẹ̀ Korea ti ń báṣẹ́ lọ lórí bí wọ́n ṣe máa ṣàtúnṣe sí Ìlànà Iṣẹ́ Ológun.
Arákùnrin Mark Sanderson tó jẹ́ ara Ìgbìmọ̀ Olùdarí sọ pé: “Ara wa ti wà lọ́nà láti gbọ́ ìpinnu tí Ilé Ẹjọ́ Gíga Jù Lọ máa ṣe.
Tinútinú làwọn arákùnrin wa ní Korea ti ń yọ̀ǹda bí wọ́n ṣe ń fi òmìnira wọn dù wọ́n, torí wọ́n mọ̀ pé ‘bí ẹnì kan, nítorí ẹ̀rí-ọkàn sí Ọlọ́run, bá ní àmúmọ́ra lábẹ́ àwọn ohun tí ń kó ẹ̀dùn-ọkàn báni, tí ó sì jìyà lọ́nà tí kò bá ìdájọ́ òdodo mu, èyí jẹ́ ohun tí ó ṣe ìtẹ́wọ́gbà.’ (1 Pétérù 2:19) A bá wọn yọ̀ torí ilé ẹjọ́ ti gbà báyìí pé ṣe ni wọ́n ń rẹ́ wọn jẹ látọdún yìí wá, àti pé wọ́n fìgboyà dúró lórí ohun tí ẹ̀rí ọkàn wọn fẹ́.
Ní Thursday, November 1, 2018, Ilé Ẹjọ́ Gíga Jù Lọ Nílẹ̀ South Korea dájọ́ pé ẹni tí ẹ̀rí ọkàn rẹ̀ ò bá jẹ́ kó ṣiṣẹ́ ológun ò hùwà ọ̀daràn kankan.
Àwọn adájọ́ mẹ́rin ò fara mọ́ ìdájọ́ yìí, àmọ́ àwọn mẹ́sàn-án ló fara mọ́ ọ. Ní báyìí, wọ́n máa fàyè gba ẹni tí ẹ̀rí ọkàn rẹ̀ ò bá gbà á láyè láti ṣiṣẹ́ ológun nítorí ẹ̀sìn rẹ̀.
Àwọn ilé ẹjọ́ lóríṣiríṣi nílẹ̀ Korea sì lè tẹ̀ lé ìdájọ́ mánigbàgbé tí Ilé Ẹjọ́ Gíga Jù Lọ ṣe yìí, kí wọ́n sì dá àwọn ará wa tó lé ní ọgọ́rùn-ún mẹ́sàn (900) láre nígbà tí wọ́n bá ń gbọ́ ẹjọ́ wọn tó wà nílẹ̀.
Ní oṣù mélòó kan sẹ́yìn, Ilé Ẹjọ́ Ìjọba Korea dájọ́ pé tó bá fi máa di oṣù December 2019, kí ìjọba ti ṣètò iṣẹ́ àṣesìnlú míì fún àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun.
Inú wa dùn, a sì yin Jèhófà nítorí ìdájọ́ tó ṣàrà ọ̀tọ̀ yìí.
Ní April 4, 2019, iná ńlá kan sọ létí ìlà oòrùn orílẹ̀-èdè South Korea ní agbègbè tí wọ́n ń pè ní Gangwon Province.
Kò pẹ́ rárá tí iná náà fi ràn, èyí sì mú kí ìjọba kéde pé wàhálà ti wọ̀lú káàkiri orílẹ̀-èdè náà.
Kí wọ́n tó lè kápá iná náà, ó ti jó ẹgbẹ̀rún mẹ́rin (4,000) eékà ilẹ̀, ó sì ti pa èèyàn méjì.
Ẹ̀ka ọ́fíìsì wa ròyìn pé kò sí ìkankan lára àwọn ará wa tó kú.
Àmọ́ iná náà jó ilé mẹ́jọ tí àwọn ará wa mẹ́tàdínlọ́gbọ̀n (27) ń gbé.
Ẹ̀ka ọ́fíìsì dá Ìgbìmọ̀ Tó Ń Ṣètò Ìrànwọ́ Nígbà Àjálù sílẹ̀, àwọn alábòójútó àyíká tó wà lágbègbè náà àtàwọn alàgbà ìjọ ń fáwọn tí àjàlù yìí kàn níṣìírí, wọ́n sì ń pèsè ohun tí wọ́n nílò fún wọn.
Ó dá wa lójú pé Jèhófà máa jẹ́ ‘ibi ààbò àti okun pẹ̀lú ìrànlọ́wọ́ tó wà lárọ̀ọ́wọ́tó ní àkókò wàhálà’ fáwọn ará wa yìí.—Sáàmù 46:1.
Ọjọ́ kejìdínlọ́gbọ̀n oṣù June, ọdún 2018 ni ìgbà àkọ́kọ́ nínú ìtàn ilẹ̀ South Korea tí Ilé Ẹjọ́ Tó Ń Rí Sí Ẹ̀tọ́ Ọmọnìyàn máa sọ pé apá kan lára Ìlànà Iṣẹ́ Ológun Ilẹ̀ Korea, ìyẹn “Korea’s Military Service Act (MSA)” kò bófin mu, torí pé kò gba àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológún láyè láti ṣe iṣẹ́ míì.
Ìdájọ́ tó ṣàrà ọ̀tọ̀ yìí ló máa yí ìlànà “MSA” tó ti wà látọdún márùndínláàádọ́rin (65) sẹ́yìn pa dà, ìyẹn ìdájọ́ tó sọ pé kí àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun máa lọ sẹ́wọ̀n.
Láti ọdún 1953, ó ju ẹgbẹ̀rún mọ́kàndínlógún ó lé ọgọ́rùn-ún mẹ́ta (19,300) àwọn ará wa tí wọ́n ti rán lẹ́wọ̀n ẹgbẹ̀rún mẹ́rìndínlógójì ó lé ọgọ́rùn-ún méje (36,700) ọdún lápapọ̀.
Ilé Ẹjọ́ Gíga Jù Lọ Nílẹ̀ Korea á lè lo ìdájọ́ tí Ilé Ẹjọ́ yìí ṣe nínú ọ̀rọ̀ ọ̀kọ̀ọ̀kan àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun.
Yàtọ̀ síyẹn, ó ti wá di dandan pé káwọn tó wà nílé ìgbìmọ̀ aṣòfin ilẹ̀ Korea dá iṣẹ́ míì téèyàn lè fi sìnlú sílẹ̀, ó pẹ́ tán December 31, 2019.
Gbogbo wa la bá àwọn ará wa ní Korea yọ̀ pé ohun tó máa fòpin sí ìwà ìrẹ́jẹ tí wọ́n ti ń hù sí wọn láti ọ̀pọ̀ ọdún ti ṣeé ṣe.​—Òwe 15:30.
Ẹ̀ka ọ́fíìsì wa ní Korea ti fi tó wa létí pé ní November 30, 2018, mẹ́tàdínlọ́gọ́ta (57) nínú àwọn ará wa ni ìjọba dá sílẹ̀ lẹ́wọ̀n, tí wọ́n sì pa dà sọ́dọ̀ àwọn mọ̀lẹ́bí wọn.
Gbogbo ẹgbẹ́ ará kárí ayé ló ń yọ̀ torí ohun tá a ti ń retí tipẹ́ ló ṣẹlẹ̀ yìí, a dúpẹ́ lọ́wọ́ Jèhófà tó ṣojúure sí wa, tó sì bù kún wa.​—Nọ́ńbà 6:​24-26.
À ń gbàdúrà fún àwọn arákùnrin mẹ́jọ tó kù lẹ́wọ̀n, a retí pé àwọn aláṣẹ máa dá wọn sílẹ̀ tí wọ́n bá ti lo oṣù mẹ́fà nínú ẹ̀wọ̀n ọdún kan ààbọ̀ tí ìjọba dá fún wọn.
Àwọn arákùnrin tí wọ́n ṣẹ̀ṣẹ̀ dá sílẹ̀ pa dà sọ́dọ̀ àwọn òbí wọn (lọ́tùn-ún, lósì).
Àwọn oníròyìn ń fọ̀rọ̀ wá arákùnrin kan lẹ́nu wò níwájú ìta ọgbà ẹ̀wọ̀n náà (àárín).
Nígbà ìdíje Pyeongchang 2018 Olympic and Paralympic Winter Games, tó wáyé ní February 9 sí 25, 2018, àti March 9 sí 18, 2018, àwọn ará lọ́kùnrin lóbìnrin ní Korea ṣe àkànṣe ìwàásù láti jẹ́ kí àwọn àlejò lóríṣiríṣi tó wá láti ibi ọ̀tọ̀ọ̀tọ̀ lágbàáyé rí àwọn ìwé tó dá lórí Bíbélì gbà lọ́fẹ̀ẹ́.
Ó lé ní ẹgbẹ̀rún méje àti ọgọ́rùn-ún kan (7,100) àwọn ará lọ́kùnrin lóbìnrin káàkiri orílẹ̀-èdè náà tó kópa nínú àkànṣe ìwàásù yẹn.
Ọ̀pọ̀ nínú wọn ló wá láti ìlú Busan, Gwangju, Incheon, Seoul àti Suwon; àwọn kan tiẹ̀ wá láti Erékùṣù Jeju lọ́hùn-ún lọ́hùn-ún, ibi tó lé ní ọgọ́rùn-ún mẹ́ta (300) máìlì sí gúúsù Pyeongchang táwọn èèyàn ti sábà máa ń lọ gbafẹ́.
Àwọn ará wa gbé àtẹ méjìléláàádọ́jọ (152) síbi méjìdínláàádọ́ta (48) ọ̀tọ̀ọ̀tọ̀, títí kan ibi ìgbafẹ́ Gangneung Olympic Park àti Pyeongchang Olympic Plaza.
Wọ́n tún gbà wọ́n láyè kí wọ́n pàtẹ díẹ̀ lára àwọn ìwé wọn síbi àbáwọlé ọ̀kan lára àwọn ibi ìjọsìn tó wà ní Olympic Village.
Wọ́n gbé àtẹ ìwé méjì sí tòsí ẹnubodè àríwá ní Gangneung Olympic Park.
Yàtọ̀ síyẹn, àwọn aláṣẹ fún àwọn ará wa láyè láti gbé àtẹ ìwé wọn sí Gangneung Station Square tó jẹ́ ibùdókọ̀ tó gbẹ̀yìn fún ọkọ̀ ojú irin ayára-bí-àṣá tí wọ́n ṣẹ̀ṣẹ̀ ṣe tán, tí wọ́n ń pè ní KTX Gyeonggang Line, èyí tó máa ń gbérò láti ìlú Incheon àti Seoul lọ sí Pyeongchang.
Lọ́jọ́ tí wọ́n bẹ̀rẹ̀ ìdíje òlíńpíìkì, ó lé ní ẹgbẹ̀rún lọ́nà méjìdínlọ́gbọ̀n (28,000) èèyàn tó gba ibùdókọ̀ Gangneung Station kọjá.
Kí àwọn ará wa lè kàn sí àwọn àlejò tó fẹ́rẹ̀ẹ́ tó ẹgbẹ̀rún lọ́nà ọgọ́rin (80,000) tí wọ́n ń retí pé wọ́n á wá síbi ìdíje náà, wọ́n pàtẹ ìwé ńlá, ìwé pẹlẹbẹ, ìwé ìròyìn àti àṣàrò kúkúrú lédè tó tó ogún (20), títí kan èdè Chinese, Gẹ̀ẹ́sì, Kazakh, Korean àti Russian.
Bákan náà, àwọn ará lọ́kùnrin lóbìnrin tó gbọ́ Èdè Àwọn Adití Lédè Korea dáadáa lo àwọn àtẹ tó ní móhùn-máwòrán lára láti máa fi àwọn fídíò èdè adití han ọ̀pọ̀ àwọn adití tó wá síbi Ìdíje Fáwọn Aláàbọ̀ Ara.
Ìwé tí wọ́n pín lé ní ẹgbẹ̀rún lọ́nà mọ́kànléláàádọ́rin àti igba (71,200), títí kan ohun tó lé ní ẹgbẹ̀rún méjìlélógún (22,000) ìwé ìkésíni wá síbi Ìrántí Ikú Kristi.
Kárí ayé, àwọn Ẹlẹ́rìí Jèhófà ń lo àtẹ ìwé tó lé ní ẹgbẹ̀rún lọ́nà ọgọ́rùn-ún mẹ́ta (300,000) láti pàtẹ ìwé wọn láwọn orílẹ̀-èdè tó lé ní márùndínlógójì (35).
Èyí ń jẹ́ kí wọ́n lè wàásù fáwọn èèyàn níbikíbi tí wọ́n bá ti lè rí wọn, kí wọ́n sì ṣàṣeparí iṣẹ́ òjíṣẹ́ wọn ní kíkún.​—2 Tímótì 4:5.
Ẹgbẹẹgbẹ̀rún àwọn Ẹlẹ́rìí Jèhófà ló wá láti orílẹ̀-èdè méje ọ̀tọ̀ọ̀tọ̀ láti wá bá àwọn ará wọn lọ́kùnrin lóbìnrin ní orílẹ̀-èdè Siri Láńkà ṣe àkànṣe àpéjọ. Ìgbà àkọ́kọ́ tírú ẹ̀ máa wáyé nìyẹn ní orílẹ̀-èdè náà.
Ìlú Colombo tó jẹ́ olú-ìlú Siri Láńkà ni wọ́n ti ṣe àkànṣe àpéjọ náà, tí ẹṣin ọ̀rọ̀ ẹ̀ jẹ́ “Jẹ́ Onígboyà”! Pápá ìṣeré Sugathadasa National Sports Complex ni wọ́n lò, July 6 sí 8, 2018 ni wọ́n sì ṣe é. Àwọn ẹgbẹ̀rún mẹ́rìnlá ó lé mọ́kànlélọ́gọ́fà (14,121) ló wá sí àpéjọ náà.
Ara àwọn ohun mánigbàgbé tó wáyé níbi àpéjọ náà ni àwọn àsọyé tí ọ̀kan lára Ìgbìmọ̀ Olùdarí sọ, àwọn tó ṣèrìbọmi ní àpéjọ yìí ló tíì pọ̀ jù nínú gbogbo àpéjọ tó ti wáyé ní Siri Láńkà, àwọn ará sì fìfẹ́ gba àwọn bí ẹgbẹ̀rún mẹ́ta ààbọ̀ (3,500) lálejò lọ́nà tó ta yọ.
September 2017 ni wọ́n fi tó àwọn ará ní Siri Láńkà létí pé àkànṣe àpéjọ kan máa wáyé lọ́dún tó tẹ̀ lé e, àtìgbà yẹn ni ètò sì ti bẹ̀rẹ̀.
Yàtọ̀ sí gbogbo ètò tí wọ́n ṣe láti gbàlejò àwọn tó máa wá sí àpéjọ náà, pápá ìṣeré tí wọ́n fẹ́ lò nílò àtúnṣe tó pọ̀.
Ó máa gba pé kí wọ́n kùn ún, kí wọ́n kó ìdọ̀tí ibẹ̀, kí wọ́n tún àwọn àga tó ti bà jẹ́ ṣe, kí wọ́n sì dí àwọn ihò ojú ọ̀nà.
Nígbà tí àpéjọ náà ku ọ̀sẹ̀ mẹ́ta, ọ̀pọ̀ àwọn Ẹlẹ́rìí Jèhófà ló wá kọ́wọ́ ti iṣẹ́ àtúnṣe náà.
Ẹ̀ṣọ́ kan tiẹ̀ sọ pé ó máa gba àwọn òṣìṣẹ́ pápá ìṣeré náà ní ọdún mẹ́rin láti ṣe ohun táwọn ará wa ṣe láàárín àkókò kúkúrú yẹn.
Yàtọ̀ sí àwọn àsọyé Bíbélì tí wọ́n sọ ní àpéjọ náà, wọ́n mú àwọn àlejò lọ wo oríṣiríṣi ibi, wọ́n sì ṣe àwọn nǹkan lóríṣiríṣi tó jẹ mọ́ àṣà ìbílẹ̀ Siri Láńkà.
Àwọn ará ṣe ohun kan tó jẹ́ mánigbàgbé nírọ̀lẹ́ ọjọ́ kan, wọ́n jó ijó ìbílẹ̀, wọ́n sì kọrin ìbílẹ̀. Àwọn ọ̀dọ́ kan tó jẹ́ Ẹlẹ́rìí Jèhófà náà kọ àwọn orin Ìjọba Ọlọ́run.
Ashley Ferdinands tó jẹ́ aṣojú ẹ̀ka ọ́fíìsì tó wà ní Siri Láńkà sọ pé: “Ohun ńlá ni ètò Ọlọ́run ṣe fáwọn ará wa lórílẹ̀-èdè yìí pẹ̀lú bí wọ́n ṣe ṣètò pé ká ṣe àkànṣe àpéjọ, àǹfààní ló sì jẹ́ láti gba àwọn ará wa tó pọ̀ lálejò.
A mọyì ọ̀pọ̀ àwọn tó yọ̀ǹda ara wọn láti ṣèrànwọ́ kí nǹkan lè lọ dáadáa ní àpéjọ yìí.
Àmọ́ Baba wa ọ̀run ni gbogbo ọpẹ́ yẹ, torí àtọ̀dọ̀ ẹ̀ ni gbogbo ẹ̀bùn rere ti ń wá.”—Jémíìsì 1:17.
Ní July 5, 2019, a mú Bíbélì Ìtumọ̀ Ayé Tuntun tá a tún ṣe jáde lédè Chinese ní àpéjọ agbègbè kan tá a ṣe ní ìlú Taoyuan lórílẹ̀-èdè Taiwan.
Arákùnrin Kenneth Cook tó jẹ́ ọ̀kan lára Ìgbìmọ̀ Olùdarí ló mú Bíbélì náà jáde nígbà tó ń sọ àsọyé kan nínú Gbọ̀ngàn National Taiwan Sport University.
Àwọn ẹgbẹ̀rún-ún méjìlá, ọgọ́rùn-ún mẹ́fà àti mẹ́wàá (12,610) ló gbádùn ètò yìí. Àwọn kan gbádùn ẹ̀ nínú gbọ̀ngàn yẹn, wọ́n sì ta àtagbà ẹ̀ sáwọn àpéjọ agbègbè mẹ́rin míì.
Ọdún 1995 ni wọ́n kọ́kọ́ tẹ Ìwé Mímọ́ Kristẹni Lédè Gíríìkì ní Ìtumọ̀ Ayé Tuntun jáde lédè Chinese, wọ́n sì ṣe é lọ́nà méjì. Wọ́n lo ọ̀nà ìkọ̀wé tó wọ́pọ̀ ní Hong Kong àti Taiwan mu nínú tí àkọ́kọ́, wọ́n sì lo ọ̀nà ìkọ̀wé tá a mú kó túbọ̀ rọrùn tó wọ́pọ̀ ní Ṣáínà, Màléṣíà àti Singapore fún èkejì.
Lọ́dún 2001, wọ́n mú odindi Bíbélì Ìtumọ̀ Ayé Tuntun jáde. Ẹ̀dà méjì ni wọ́n tún fi ṣe, àkọ́kọ́ jẹ́ ọ̀nà ìkọ̀wé tó jẹ́ ti ìbílẹ̀, ìkejì sì jẹ́ ọ̀nà ìkọ̀wé tá a mú kó túbọ̀ rọrùn láti lóye.
Nígbà tó dọdún 2004, a tẹ ẹ̀dà kẹta jáde. Ọ̀nà ìkọ̀wé tá a mú kó túbọ̀ rọrùn láti lóye ni wọ́n lò nínú ẹ̀dà yìí, yàtọ̀ síyẹn, wọ́n tún lo ọ̀nà ìkọ̀wé kan tá à ń pè ní Pinyin kí wọ́n lè fi álífábẹ́ẹ̀tì èdè Róòmù kọ ọ̀rọ̀ kọ̀ọ̀kan.
Wọ́n wá mú Bíbélì Ìtumọ̀ Ayé Tuntun tá a tún ṣe jáde ní ẹ̀dà mẹ́ta ọ̀tọ̀ọ̀tọ̀.
Ti èdè ìbílẹ̀ àti èdè tá a mú kó túbọ̀ rọrùn láti lóye ni wọ́n tẹ̀ sínú ìwé àti sórí ẹ̀rọ, nígbà tí ẹ̀dà Pinyin wà lórí ÀKÁ ÌWÉ ORÍ ÍŃTÁNẸ́Ẹ̀TÌ™ (ti Watchtower).
Ní gbogbo ayé, àwọn èèyàn tó lé ní bílíọ̀nù kan ló ń sọ èdè Chinese Mandarin. Òun sì ni èdè ìbílẹ̀ táwọn èèyàn ń sọ jù lọ láyé.
Ní àfikún sí àwọn tó ń sọ èdè Mandarin, ọ̀pọ̀ mílíọ̀nù èèyàn ló wà tó ń sọ àwọn èdè ìbílẹ̀ Chinese míì, wọ́n sì lè ka àwọn ọ̀rọ̀ tá a kọ lọ́nà ìkọ̀wé Chinese.
Ní báyìí, àwọn ará wa tó ń ṣiṣẹ́ ní ìpínlẹ̀ ìwàásù tó gbòòrò yìí lè fi Bíbélì Ìtumọ̀ Ayé Tuntun tá a tún ṣe ran ọ̀pọ̀ èèyàn láti mọ Jèhófà, kí wọ́n sì ní ìmọ̀ tó péye nípa Ọ̀rọ̀ rẹ̀.​—1 Tímótì 2:4.
Ní alẹ́ Tuesday, February 6, ìmìtìtì ilẹ̀ tó lágbára gan-an wáyé ní etíkun tó wà ní ìlà oòrùn orílẹ̀-èdè Taiwan.
Ìròyìn fi hàn pé àwọn mẹ́fà ló kú sí inú ìṣẹ̀lẹ̀ yìí, àwọn tó ju àádọ́talénígba [250] ló sì fara pa yánnayànna.
Yàtọ̀ síyẹn, àwọn mẹ́rìndínlọ́gọ́rin [76] míì ni wọ́n ṣì ń wá.
Kò sí arákùnrin tàbí arábìnrin wa kankan tó kú sínú ìṣẹ̀lẹ̀ náà, wọn ò sì fara pa. Àmọ́, ìmìtìtì ilẹ̀ yẹn ba ilé kan tí Gbọ̀ngàn Ìjọba àti ọ́fíìsì àwọn atúmọ̀ èdè Taiwanese jẹ́.
Ilé náà wà ní ìlú Hualien, ibẹ̀ wà lára àwọn ibi tí ìmìtìtì ilẹ̀ náà ti ṣọṣẹ́ jù.
Yàtọ̀ síyẹn, ilé tí àwọn kan lára àwọn atúmọ̀ èdè ń gbé bà jẹ́ gan-an, torí náà wọ́n ní láti kúrò ní ilé yẹn.
Ẹsẹ̀kẹsẹ̀ ni àwọn ará tó wà ní ìtòsí bá wọn ṣètò ibi tí wọ́n lè forí pamọ́ sí fúngbà díẹ̀, ẹ̀ka ọ́fíìsì tó wà ní Taiwan náà ń pèsè àwọn nǹkan míì tí wọ́n nílò fún wọn.
Àdúrà wa ni pé, kí Ọlọ́run fún àwọn ará wa tí àjálù náà dé bá ní ìbàlẹ̀ ọkàn ní àsìkò tí nǹkan dojú rú yìí, kí àwọn tí wọ́n sì yàn láti bójú tó wọn dà “bí ibi ìfarapamọ́sí kúrò lọ́wọ́ ẹ̀fúùfù.”—Aísáyà 32:2.
Ní April 2, 2020, ilé ẹjọ́ àwọn ológun tàwọn ará Tajik, tó wà ní ìlú Dushanbe tó jẹ́ olú ìlú orílẹ̀-èdè Tajikistan fi Arákùnrin Jovidon Bobojonov sẹ́wọ̀n ọdún méjì tórí pé ẹ̀rí ọkàn rẹ̀ kò gbà á láyè láti wọṣẹ́ ológun.
Ó máa pe ẹjọ́ kòtẹ́milọ́rùn.
Ní September 10, 2019, ilé ẹjọ́ ìlú Khujand ní Tajikistan fi Arákùnrin Shamil Khakimov sí ẹ̀wọ̀n ọdún méje àtààbọ̀ kìkì nítorí pé ó ń sọ ohun tó gbà gbọ́ fún àwọn míì.
Àwa Ẹlẹ́rìí Jèhófà ti pe ẹjọ́ kòtẹ́milọ́rùn lórí ọ̀rọ̀ yìí.
Ìbẹ̀rẹ̀ ọdún 2019 ni wọ́n bẹ̀rẹ̀ sí í fojú Arákùnrin Khakimov rí màbo.
Ní February 26, 2019, àwọn aláṣẹ mú Shamil, ẹni ọdún méjìdínláàádọ́rin (68), wọ́n sì fẹ̀sùn kàn án pé ó ń “mú kí àwọn èèyàn kórìíra ẹ̀sìn míì.” Ni ilé ẹjọ́ bá fi sí àtìmọ́lé láì tíì gbọ́ ẹjọ́ rẹ̀, oṣù mẹ́fà ló lò níbẹ̀.
Yàtọ̀ sí wàhálà ti pé wọ́n sọ Arákùnrin Khakimov sẹ́wọ̀n lọ́nà àìtọ́, àìsàn ẹ̀jẹ̀ ríru ń bá a fínra, èyí tó ṣì ń gba ìtọ́jú rẹ̀ lọ́wọ́.
Èyí ni ìgbà àkọ́kọ́ tí wọ́n máa ju ọ̀kan lára àwa Ẹlẹ́rìí Jèhófà sẹ́wọ̀n ní Tajikistan látọdun 2017. Nígbà yẹn wọ́n ju Danil Islamov tó jẹ́ ẹni ọdún méjìdínlógún (18) sí ẹ̀wọ̀n oṣù mẹ́fà torí pé ó kọ̀ láti wọ aṣọ ológun.
Tajikistan náà ti wà lára àwọn orílẹ̀-èdè márùn-ún tó ti ju ó kéré tán, ọ̀kan lára àwa Ẹlẹ́rìí Jèhófà sẹ́wọ̀n.
Àwọn orílẹ̀-èdè mẹ́rin tó kù ni Eritrea, Rọ́ṣíà, Singapore àti Turkmenistan.
Àdúrà wa ni pé kí Jèhófà máa báa lọ láti fún Arákùnrin Khakimov ní gbogbo ohun tó nílò láti fara da àdańwò yìí.​—Róòmù 15:5.
Àwa Ẹlẹ́rìí Jèhófà mú Ìwé Mímọ́ Kristian Lédè Griki ní Ìtumọ̀ Ayé Titun jáde lédè Laotian níbi àpéjọ agbègbè tí a ṣe ní Nong Khai, lórílẹ̀-èdè Thailand, ní August 16, 2019.
Arákùnrin Plakorn Pestanyee tó jẹ́ ọ̀kan lára Ìgbìmọ̀ Ẹ̀ka orílẹ̀-èdè Thailand, ló mú Bíbélì náà jáde lọ́jọ́ àkọ́kọ́ àpéjọ náà.
Ìgbìmọ̀ ẹlẹ́ni-mẹ́ta tó túmọ̀ Bíbélì náà lo ọdún kan ààbọ̀ lórí iṣẹ́ náà.
Ọ̀kan lára àwọn atúmọ̀ èdè náà sọ pé: “Ní báyìí, a ti ní ìtumọ̀ Bíbélì kan tó ṣàlàyé àwọn ọ̀rọ̀ inú Bíbélì lọ́nà tí àwọn tó ń sọ èdè Laotian gbà ń sọ̀rọ̀, síbẹ̀ ó gbé ìtumọ̀ àwọn ọ̀rọ̀ jáde lọ́nà tó pé pérépéré, kí àwọn akẹ́kọ̀ọ́ Bíbélì lè lóye ‘àwọn ohun ìjìnlẹ̀ Ọlọ́run.’ ”​—Jóòbù 11:7.
Bíbélì tuntun yìí ní àwọn ohun èlò ìwádìí bí atọ́ka, tó máa ran àwọn tó ń kà á lọ́wọ́ láti tètè rí àwọn ẹsẹ Bíbélì àti àlàyé ọ̀rọ̀ tó ń ṣàlàyé àwọn ọ̀rọ̀ Bíbélì.
Atúmọ̀ èdè míì tóun náà ṣe nínú iṣẹ́ ìtumọ̀ náà sọ pé: “Tá a bá fi Bíbélì yìí kọ́ àwọn èèyàn lẹ́kọ̀ọ́, àwọn akẹ́kọ̀ọ́ Bíbélì á lóye àwọn koko pàtàkì lọ́nà tó rọrùn ju ti tẹ́lẹ̀ lọ, á sì wọ̀ wọ́n lọ́kàn, èyí á sì jẹ́ kí wọ́n ní ìbátan tímọ́tímọ́ pẹ̀lú Jèhófà.” Ó dá wa lójú pé Ìwé Mímọ́ Kristian Lédè Griki ní Ìtumọ̀ Ayé Titun yìí á ran àwọn arákùnrin àti arábìnrin wa tó ń sọ èdè Lao lọ́wọ́ láti kí wọ́n lè “kúnjú ìwọ̀n dáadáa, kí wọ́n sì gbára dì pátápátá fún gbogbo iṣẹ́ rere.”​—2 Tímótì 3:​16, 17.
Ní November 12, 2019, Ilé ẹjọ́ kan ní orílẹ̀-èdè Turkmenistan dá Arákùnrin Serdar Dovletov lẹ́bi, ó sì fi sẹ́wọ̀n ọdún mẹ́ta. Ẹni ọdún mẹ́rìndínlọ́gbọ̀n (26) ni Arákùnrin Dovletov.
Arákùnrin Dovletov wà lára àwọn arákùnrin mẹ́wàá ní orílẹ̀-èdè náà tí wọ́n fi sẹ́wọ̀n nítorí pé ẹ̀rí ọkàn wọn ò gbà wọ́n láyè láti ṣiṣẹ́ ológun.
Àwọn méje ni wọ́n fi sẹ́wọ̀n ní 2019, wọ́n ti fi àwọn mẹ́ta yòókù sẹ́wọ̀n ní 2018.
Àkókò tí wọ́n ní kí wọ́n lò lẹ́wọ̀n jẹ́ láàárín ọdún kan sí mẹ́rin.
Ìlú Baýramaly ni Arákùnrin Dovletov ti wá, ní agbègbè Mary tó wà ní apá gúúsù ìlà oòrùn Turkmenistan.
Ẹlẹ́rìí Jèhófà ni Surya ìyàwó ẹ̀ àti Sonya màmá rẹ̀.
November 11, 2019 ni ìgbẹ́jọ́ Arákùnrin Dovletov bẹ̀rẹ̀.
Arákùnrin Dovletov sọ fún ilé ẹjọ́ náà pé ìsìn òun ló mú kí ẹ̀rí ọkàn òun kọ̀ láti ṣiṣẹ́ ológun.
Ní àfikún, àwọn dókítà mẹ́ta ló jẹ́rìí pé Arákùnrin Dovletov ní ọgbẹ́ inú ọlọ́jọ́ pípẹ́, ìyẹn náà sì wà lára ìdí tó fi yẹ kí wọ́n yọ̀ǹda ẹ̀ láti má ṣiṣẹ́ ológun.
Láìka àwọn ẹ̀rí yìí sí, adájọ́ náà sọ pé Arákùnrin Dovletov jẹ̀bi fífi “ọgbọ́n jìbìtì” sá fún iṣẹ́ ológun, ó sì sọ pé kí wọ́n fi sí àhámọ́.
Láìpẹ́, ó máa dara pọ̀ mọ́ àwọn arákùnrin mẹ́sàn-an tí wọ́n fi sẹ́wọ̀n ní àgọ́ ìṣẹ́niníṣẹ̀ẹ́ tó wà nílùú Seydi nínú aṣálẹ̀ kan lágbègbè Lebap.
Arákùnrin Dovletov máa pe ẹjọ́ kòtẹ́milọ́rùn lórí ìdájọ́ náà.
Bí àwọn arákùnrin wa ní Turkmenistan ṣe ń fara da ìwà ìrẹ́jẹ lórílẹ̀-èdè wọn, à ń gbàdúrà fún wọn pẹ̀lú ìgbàgbọ́ kíkún nínú ìlérí Jèhófà pé á tì wọ́n lẹ́yìn bí wọ́n ṣe ń fi ìgboyà di ìṣòtítọ́ wọn mú.​—Sáàmù 37:18, 24.
Látọdún bíi mélòó kan báyìí, April 19, 2019 nìgbà àkọ́kọ́ táwọn ará wa káàkiri orílẹ̀-èdè Uzbekistan ṣe Ìrántí Ikú Kristi tí ọ̀pọ̀ èèyàn sì láǹfààní láti wá síbẹ̀.
Ìlú Chirchik tó wà nítòsí ìlú Tashkent nìkan ló forúkọ ẹ̀sìn àwa Ẹlẹ́rìí Jèhófà sílẹ̀ lábẹ́ òfin ní gbogbo orílẹ̀-èdè Uzbekistan.
Láwọn ọdún tó kọjá, ńṣe làwọn ará wa tí kò sí ní ìlú Chirchik máa ń ṣe Ìrántí Ikú Kristi ní bòókẹ́lẹ́ káwọn ọlọ́pàá má bàa dà wọ́n láàmú.
Àmọ́ lọ́dún yìí, àwọn ará sọ fáwọn Ọlọ́pàá pé àwọn fẹ́ ṣe Ìrántí Ikú Kristi, wọ́n sì pè wọ́n pé kí wọ́n wá.
Àwọn ọlọ́pàá náà fèsì tó dáa, wọ́n sì gbé ìgbésẹ̀ láti pèsè ààbò tó yẹ fáwọn tó wá síbi Ìrántí Ìkú Kristi.
Àní láwọn ibì kan, àwọn ọlọ́pàá wà lára àwọn tó wá gbọ́ àsọyé.
Arákùnrin Mark Sanderson tó jẹ́ ara Ìgbìmọ̀ Olùdarí ló sọ àsọyé Ìrántí Ikú Kristi ní Gbọ̀ngàn Ìjọba tó wà ní ìlú Chirchik, bẹ́ ẹ ṣe rí i nínú àwòrán tó wà lókè yìí.
Wọ́n túmọ̀ àsọyé náà sí èdè Russian.
Àwọn tó wá jẹ́ ogọ́rùn-ún méje àti mọ́kànlélọ́gọ́rin (781).
Lẹ́yìn ìpàdé àkọ́kọ́ yìí, wọ́n ṣe ìpàdé méjì míì nínú Gbọ̀ngàn Ìjọba náà.
Lásìkò ìbẹ̀wò yìí, Arákùnrin Sanderson pẹ̀lú Arákùnrin Paul Gillies láti oríléeṣẹ́ wa àtàwọn arákùnrin méjì láti Central Asia ṣèpàdé pẹ̀lú àwọn ọ̀gá ní Ilé Iṣẹ́ Ètò Ìdájọ́ àti ní Ọ́fíìsì Àwọn Tó Ń Bójú Tó Ẹ̀tọ́ Ọmọnìyàn.
Nínú ìpàdé náà, wọ́n ní kí àwọn ará wa ṣàlàyé àwọn ohun tá a gbà gbọ́ àti ètò wa.
A retí pé ohun táwọn aláṣẹ náà ti mọ̀ nípa wa máa mú kí wọ́n ṣèrànwọ́ láti forúkọ ẹ̀sìn wa sílẹ̀ láwọn agbègbè tó kù lẹ́yìn ìlú Chirchik, èyí sì máa mú kó rọrùn fáwọn ará láti lè ní àwọn ibi tí wọ́n á ti máa jọ́sìn.
Arákùnrin Mark Sanderson pẹ̀lú àwọn ará tí wọ́n rán lọ rèé ní ìta Ilé Iṣẹ́ Ètò Ìdájọ́ Orílẹ̀-èdè Uzbekistan Ìrántí Ikú Kristi tí ọ̀pọ̀ èèyàn wá àti ìpàdé tá a ṣe pẹ̀lú àwọn aláṣẹ yìí jẹ́ ohun tuntun tó wáyé ní Uzbekistan.
Láti oṣù mẹ́fà báyìí, kò sí Ẹlẹ́rìí Jèhófà kankan tí wọ́n ya wọlé rẹ̀ tàbí tí wọ́n ní kó sanwó ìtanràn tàbí táwọn ọlọ́pàá mú.
Ní nǹkan bí ọdún kan sẹ́yìn, ní May 14, 2018, Ọ̀gbẹ́ni Javlon Vakhabov tó jẹ́ aṣojú orílẹ̀-èdè Uzbekistan lọ́dọ̀ ìjọba Amẹ́ríkà sọ ní lójú ọ̀pọ̀ èèyàn pé àwọn aṣòfin máa rí sí i pé wọ́n ṣe àwọn ìyípadà tó yẹ kó lè rọrùn fáwọn Ẹlẹ́rìí Jèhófà láti forúkọ ẹ̀sìn wọn sílẹ̀ lábẹ́ òfin.
Àdúrà wa ní pé kí Jèhófà bù kún ìsapá àwọn ará wa ní Uzbekistan bí wọ́n ṣe ń ‘gbé ìgbé ayé tó pa rọ́rọ́ nìṣó pẹ̀lú ìbàlẹ̀ ọkàn, tí wọ́n sì ń fi gbogbo ọkàn wọn sin Ọlọ́run.”—1 Tímótì 2:2.
Láàárín oṣù mẹ́fà, bẹ̀rẹ̀ láti March 2018, Ilé Ẹjọ́ Gíga Jù Lọ ní Uzbekistan àti Ilé Ẹjọ́ Ìjọba Karakalpakstan, agbègbè kan tó ní ìjọba tiẹ̀ lọ́tọ̀ ní Uzbekistan, sọ nínú àwọn ẹjọ́ kan tí wọ́n dá pé àwa Ẹlẹ́rìí Jèhófà lómìnira lábẹ́ òfin láti jọ́sìn.
Ilé Ẹjọ́ Gíga Jù Lọ yí ìdájọ́ mẹ́rin táwọn ilé ẹjọ́ kan ti ṣe fáwọn ará wa tẹ́lẹ̀ pa dà, Ilé Ẹjọ́ Ìjọba sì tún yí ẹjọ́ kan pa dà láfikún sí àwọn ẹjọ́ mẹ́rin náà.
Timur Satdanov, ọ̀kan lára àwọn ará wa tí Ilé Ẹjọ́ Gíga Jù Lọ dá láre ní Uzbekistan.
Ohun tó ṣẹlẹ̀ ni pé àwọn aláṣẹ gba àwọn ìwé tó dá lórí Bíbélì àtàwọn ẹ̀rọ alágbèéká tí Bíbélì wà nínú wọn lọ́wọ́ àwọn èèyàn, àwọn ọlọ́pàá ṣèwádìí nípa wọn, wọ́n sì gbé ọ̀rọ̀ náà lọ sí ilé ẹjọ́.
Àwọn ilé ẹjọ́ tó kọ́kọ́ gbọ́ ẹjọ́ náà dá àwọn ará wa lẹ́bi, wọ́n sì bu owó ìtanràn lé wọn, torí wọ́n gbà pé àwọn ará náà ti rú òfin táwọn kan sọ pé ó kà á léèwọ̀ fún ẹnikẹ́ni láti máa pín ìwé ẹ̀sìn kiri.
Àmọ́ a dúpẹ́ pé, ilé ẹjọ́ gíga dá àwọn ará wa láre lẹ́nu àìpẹ́ yìí, wọn ò sì ní sanwó ìtanràn náà mọ́.
Inú àwa Ẹlẹ́rìí Jèhófà kárí ayé dùn sí ohun tó ṣẹlẹ̀ yìí, a sì dúpẹ́ lọ́wọ́ àwọn aláṣẹ, àmọ́ a fi ọpẹ́ tó ga jù fún Jèhófà pé ó tọ́ wa sọ́nà, ó sì tì wá lẹ́yìn “bí a ṣe ń gbèjà ìhìn rere, tí a sì ń fìdí rẹ̀ múlẹ̀ lọ́nà òfin.’—Fílípì 1:7.
Ọjọ́ Tí A Ṣe É: November 22 sí 24, 2019
Ibi Tí A Ti Ṣe É: Pápá Ìṣeré Marvel ní Melbourne, Ọsirélíà
Èdè Tí A Lò fún Ìtòlẹ́sẹẹsẹ: Èdè Àwọn Adití Lọ́nà ti Ọsirélíà, Chinese Cantonese, Chinese Mandarin, Gẹ̀ẹ́sì, Korean, Sípáníìṣì, Tagalog, Vietnamese
Iye Àwọn Tó Pésẹ̀: Ẹgbẹ̀rún mẹ́rìndínláàádọ́ta ó lé ọgọ́rùn-ún márùn-ún àti méjìlélọ́gọ́rin (46,582)
Iye Àwọn Tó Ṣèrìbọmi: Ọgọ́rùn-ún mẹ́rin àti méje (407)
Iye Àwọn Aṣojú Tó Wá Láti Orílẹ̀-Èdè Míì: Ẹgbẹ̀rún mẹ́fà àti mẹ́tàlélọ́gọ́rin (6,083)
Àwọn Ẹ̀ka Tí Aṣojú Ti Wá: Ajẹntínà, Kánádà, Hong Kong, Íńdíà, Ítálì, Japan, Kòríà, Philippines, Solomon Islands, South Africa, Taiwan, Amẹ́ríkà
Ìrírí: Ọ̀gá àgbà Ọgbà Ẹranko Ballarat sọ pé: “Gbogbo ẹnu ni mo fi ń sọ pé láti bí ọdún mẹ́ẹ̀ẹ́dógún (15) tí mo ti ń ṣiṣẹ́ ní Ọgbà Ẹranko Ballarat, àwùjọ yín ni mo tíì gbádùn jù, òun ló sì wà létòlétò jù lọ nínú àwùjọ tí mo ti ń bá ṣiṣẹ́.
Mo dúpẹ́ púpọ̀ lọ́wọ́ yín àti lọ́wọ́ àwọn tó mú àwọn èèyàn káàkiri.” Ọ̀gá àgbà ilé ìtura tí àwọn àlejò bí ọgọ́rùn-ún mẹ́ta ó lé ogójì (340) dé sí sọ pé: “Gbogbo wọn máa ń kóra jọ láti yanjú ìṣòro.
Ṣe ni wọ́n dà bí ìdílé kan lójú mi tí gbogbo wọn jọ ń sọ̀rọ̀, tí wọ́n sì ń ti ara wọn lẹ́yìn.
Ká sòótọ́, inú mi dùn gan-an pé mo wà pẹ̀lú wọn.
Ọdún kọkànlá (11) tí mo ti ń ṣiṣẹ́ ìgbàlejò rèé, síbẹ̀ àwùjọ wọn ló jọ mí lójú jù.” Torí ohun tí ọ̀gá náà rí, ó lọ sí àpéjọ tá a ṣe lọ́jọ́ Saturday pẹ̀lú àwọn ará..
Àrọ̀ọ̀rọ̀dá òjò ti mú kí alagbalúgbú omi ya bo apá àríwá-gúúsù orílẹ̀-èdè Ọsirélíà.
Omíyalé yìí lé ẹgbẹẹgbẹ̀rún èèyàn nílé, ọ̀pọ̀ nǹkan ló sì bà jẹ́ títí kan iná ìjọba.
Ẹ̀ka ọ́fíìsì wa ní Ọsirélíà ròyìn pé akéde méjìdínlọ́gọ́ta (58) láti ìjọ mẹ́ta ni omíyalé yìí mú kí wọ́n lọ máa gbé lọ́dọ̀ àwọn mọ̀lẹ́bí wọn tàbí àwọn ará.
Ilé mẹ́wàá tó jẹ́ tàwọn ará wa ni àgbàrá ya wọ̀, ó sì ba méjì lára wọn jẹ́ pátápátá.
Ẹ̀ka ọ́fíìsì ti yan Ìgbìmọ̀ Tó Ń Ṣètò Ìrànwọ́ Nígbà Àjálù, alábòójútó àyíká àtàwọn alàgbà tó wà lágbègbè náà sì ń bójú tó àwọn akéde tọ́rọ̀ yìíkan.
Àdúrà wa ni pé kí àwọn araá wa máa fara dà á nìṣó, kí wọ́n sì rí ìtùnú lọ́dọ̀ àwọn alábòójútó onífẹ̀ẹ́ yẹn.—1 Pétérù 5:2
Tọkọtaya Ẹlẹ́rìí kan pàdánù ilé wọn nígbà tí iná tó jó léraléra nínú igbó sun mílíọ̀nù kan hẹ́kítà ilẹ̀ (nǹkan bíi mílíọ̀nù méjì ààbọ̀ éékà) jákèjádò ìpínlẹ̀ New South Wales àti ìpínlẹ̀ Queensland ní Ọsirélíà.
Kò sí ìkankan nínú àwọn ará wa tó kú tàbí tó fara pa nínú ìṣẹ̀lẹ̀ náà.
Kò sì sí Gbọ̀ngàn Ìjọba tàbí Gbọ̀ngàn Àpéjọ kankan tó bà jẹ́.
Àwọn aláṣẹ ìjọba ìpínlẹ̀ sọ pé ó ṣeé ṣe kó jẹ́ pé àwọn tó ń dáná sun ilé ló bẹ̀rẹ̀ àwọn kan lára iná náà.
Láti oṣù September tí iná náà ti bẹ̀rẹ̀ sí í jó, ó ti pa èèyàn mẹ́fà, ó sì ti jó ilé ó kéré tán ọgọ́rùn-ún mẹ́fà àti ààbọ̀ (650) run pátápátá.
Àwọn ará tó tó igba (200) lọ́kùnrin àti lóbìnrin ló ní láti fi ilé wọn sílẹ̀, àmọ́ wọ́n ti pa dà sílé báyìí.
Àwọn Ẹlẹ́rìí kan ti ń bójú tó tọkọtaya tí ilé wọn bà jẹ́.
Àwọn alàgbà ń fi Ọ̀rọ̀ Ọlọ́run tu àwọn tí ìṣẹ̀lẹ̀ náà kàn nínú.—Ìṣe 20:28.
Ìjì líle kan tó lágbára tí wọ́n ń pè ní Cyclone Harold jà ní apá àríwá àwọn erékùṣù tó wà ní Vanuatu ní April 5, 2020, ó sì ba ọ̀pọ̀ nǹkan jẹ́.
Lẹ́yìn ìyẹn, ní April 8, ó tún ṣọṣẹ́ ní àwọn erékùṣù tó wà ní Fíjì, ó sì tún ba ọ̀pọ̀ nǹkan jẹ́ níbẹ̀ náà.
Nínú ìròyìn tá a kọ́kọ́ gbọ́, kò sí èyíkéyìí lára àwọn arákùnrin wa tó ṣèṣe, a ò sì gbọ́ pé ẹnì kankan lára wọn kú.
Àwọn akéde tó tó ọgọ́rùn-ún méjì àti ọgọ́rin (280) ló ń gbé ní erékùsù Espiritu Santo, ìyẹn erékùṣù tó tóbi jù lápá àríwá Vanuatu.
Ńṣe làwọn ilé sùn lọ bẹẹrẹbẹ, ó sì ba àwọn nǹkan ọ̀gbìn jẹ́, ohun kan náà ló ṣe láwọn erékùṣù míì tó wà nítòsí.
Ní Fíjì, ó bá ilé àwọn ará wa bí ọgọ́rùn-ún méjì àti ọgọ́ta (260) jẹ́ gan-an.
Ohun tó ṣẹlẹ̀ yẹn ṣàkóbá gan-an, débi pé tipátipá ni wọ́n fi ń rí omi lo, iná ò sì, bẹ́ẹ̀ sì ni oúnjẹ ṣọ̀wọ́n.
Ẹ̀ka ọ́fíìsì wa tó wà ní Fíjì ń ṣètò báwọn ará wa ṣe máa rí àwọn ohun tí wọ́n nílò.
Bákan náà, àwọn alàgbà ìjọ ń ṣèbẹ̀wò sọ́dọ̀ àwọn ará lọ́kùnrin àti lóbìnrin kí wọ́n lè tù wọ́n nínú kí wọ́n sì fún wọn níṣìírí.
Inú wa dùn pé àwọn ará wa tó wà níbi tí ìjì ti jà yìí ń rí àbójútó torí pé wọ́n ń rí ìtùnú látinú Ọ̀rọ̀ Ọlọ́run, àwọn ohun kòṣeémáàní tí wọ́n nílò sì ń tẹ̀ wọ́n lọ́wọ́.​—Òwe 17:17.
Ní May 10 sí 19, àwa Ẹlẹ́rìí Jèhófà lórílẹ̀-èdè Israel sapá gan-an láti túbọ̀ wàásù láwọn ibi térò pọ̀ sí ní ìlú Tel Aviv.
Wọ́n fẹ́ ṣe àwọn ọdún ìbílẹ̀ kan ní ìlú náà, èyí sì mú kí àwọn tó ń wá sí ìlú náà ń pọ̀ sí i, torí náà a ṣètò láti wàásù láwọn ibi térò pọ̀ sí.
Bí àpẹẹrẹ, ní May 14 sí 18, wọ́n ṣe ìdíje orin Eurovision Song Contest ní ìlú Tel Aviv, àwọn tó sì wá síbẹ̀ tó ẹgbẹ̀rún mẹ́wàá.
Arákùnrin Gennadi Korobov tó bójú tó iṣẹ́ ìwàásù náà sọ pé: “Nígbà tá a gbọ́ pé ẹgbẹẹgbẹ̀rún èèyàn ló ń bọ̀ níbi ìdíje orin tó máa wáyé ní ìlú Tel Aviv, a gbà pé ó máa fún wa láǹfààní láti túbọ̀ wàásù láwọn ibi térò pọ̀ sí.
Ó wúni lórí láti rí àwọn akéde méjìdínláàádọ́sàn-án (168) tí wọ́n yọ̀ǹda ara wọn láti ìjọ méjìlélógún (22) lórílẹ̀-èdè Israel.” Ojoojúmọ́ làwọn ará yìí pàtẹ àwọn ìwé wa síbi mẹ́jọ ọ̀tọ̀ọ̀tọ̀ láti aago mẹ́sàn-án àárọ̀ títí di aago mẹ́sàn-án alẹ́.
Torí pé oríṣiríṣi orílẹ̀-èdè làwọn àlejò tí wá síbẹ̀, àwọn ará kó àwọn ìwé wa ní èdè mẹ́wàá síbi ìpàtẹ náà, ìyẹn: èdè Lárúbáwá, Chinese, Gẹ̀ẹ́sì, Faransé, Gámánì, Hébérù, Italian, Japanese, Russian àti Sípáníìṣì.
Ó dá wa lójú pé iṣẹ́ ìwàásù tá a mú gbòòrò sí i lórílẹ̀-èdè Israel yìí máa sèso rere.
Ó sì tún jẹ́ ẹ̀rí tó túbọ̀ ń fi hàn pé àwọn èèyàn Jèhófà ń yìn ín “nígbà gbogbo.”—Sáàmù 34:1, 2.
Ní December 5, 2019, Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù dájọ́ pé àwọn arákùnrin méjìlélógún (22) láti orílẹ̀-èdè Armenia tí wọ́n dá lẹ́bi pé wọ́n sá fún iṣẹ́ ológun kò jẹ̀bi rárá.
Ilé Ẹjọ́ náà sì ní kí wọ́n san owó gbà-má-bínú tó lé ní ẹgbẹ̀rún lọ́nà ọgọ́rùn-ún méjì ó lé méjìdínláàádọ́rin dọ́là ($267,000) fún àwọn arákùnrin náà.
Èyí ni owó tó pọ̀ jù tí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù tíì bù rí pé kí wọ́n san fún àwọn arákùnrin wa tí wọ́n pè lẹ́jọ́ nítorí ẹ̀rí ọkàn wọn tí kò jẹ́ kí wọn ṣiṣẹ́ ológun.
Ní 2012, wọ́n dá àwọn arákùnrin yìí lẹ́bi torí ẹ̀rí ọkàn wọn ò jẹ́ kí wọ́n ṣiṣẹ́ ológun àti pé wọ́n tún kọ̀ láti ṣiṣẹ́ míì tí kì í ṣe iṣẹ́ ológun.
Ìdí tí wọ́n fi kọ̀ láti ṣiṣẹ́ míì tí kì í ṣe iṣẹ́ ológun ni pé lákòókò yẹn, àwọn ológun ló ń bójú tó iṣẹ́ náà. Torí náà, a ò lè sọ pé kì í ṣe iṣẹ́ ológun.
Nítorí náà, méjì péré nínú àwọn arákùnrin náà ni wọn ò jù sẹ́wọ̀n ṣáájú ọdún 2013, ìyẹn ọdún tí orílẹ̀-èdè Armenia ṣòfin pé kí iṣẹ́ míì wà, tó jẹ́ iṣẹ́ àṣesìnlú lóòótọ́, tí kì í ṣe iṣẹ́ ológun.
Nígbà tí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù fẹ́ gbé ìdájọ́ ẹ̀ kalẹ̀ ní December 5, ó tọ́ka sí ìdáláre tí àwọn Ẹlẹ́rìí Jèhófà rí gbà ní 2017 nínú ẹjọ́ tó wà láàárín orílẹ̀-èdè Armenia àti Adyan pẹ̀lú àwọn ìyókù ẹ̀ (Adyan and Others v. Armenia).
Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù sọ pé orílẹ̀-èdè Armenia mọ̀ dáadáa pé ẹjọ́ 2017 yìí jọra gan-an pẹ̀lú ti àwọn arákùnrin méjìlélógún yìí àti pé ṣe ló yẹ kí orílẹ̀-èdè Armenia fìfẹ́ yanjú ọ̀rọ̀ náà.
Síbẹ̀, pẹ̀lú gbogbo bí àwọn arákùnrin wa ṣe sapá tó láti bí ọdún kan sẹ́yìn, ìjọba orílẹ̀-èdè Armenia kọ̀ láti fi wọ́n sílẹ̀.
Àmọ́ ní báyìí, Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù ti dá àwọn arákùnrin wa láre.
A dúpẹ́ pé ojú tí ìjọba orílẹ̀-èdè Armenia fi ń wo àwọn tó kọ̀ láti ṣiṣẹ́ ológun nítorí ẹ̀rí ọkàn wọn ti yàtọ̀ sí i láti 2013.
Wọn ò fi àwọn arákùnrin wa sẹ́wọ̀n mọ́, kò sì sí àkọsílẹ̀ mọ́ pé wọ́n jẹ́ ọ̀daràn nítorí wọn ò dá sí tọ̀tún-tòsì.
Láti bí ọdún méje sẹ́yìn, orílẹ̀-èdè Armenia ti ṣètò iṣẹ́ míì tí àwọn tí ẹ̀rí ọkàn wọn ò jẹ́ kí wọ́n ṣiṣẹ́ ológun lè ṣe, tí kò sì sí lábẹ́ ìdarí àwọn ológun rárá.
Àmọ́ ṣá o, Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù dá orílẹ̀-èdè Armenia lẹ́bi ní December 5 pé wọn ò tẹ̀ lé òfin àgbáyé ti ọdún 2012.
Pẹ̀lú ìdájọ́ yìí, Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù ń sọ fún gbogbo ayé pé òun máa fìyà tó tó ìyà jẹ orílẹ̀-èdè èyíkéyìí tó bá tẹ òfin ẹ̀tọ́ ọmọnìyàn àgbáyé lójú.
A dúpẹ́ lọ́wọ́ Jèhófà pé ó fún àwọn arákùnrin wa tó wà lórílẹ̀-èdè Armenia ní ìdáláre tó ṣàrà ọ̀tọ̀ yìí.
A gbàdúrà kí Jèhófà ṣí ọ̀nà sílẹ̀ fún àwọn arákùnrin wa lórílẹ̀-èdè míì láti má ṣe lọ́wọ́ nínú iṣẹ́ ológun tó jẹ́ dandan, kí wọ́n sì lè ní àǹfààní láti ṣe iṣẹ́ míì dípò iṣẹ́ ológun ní àwọn orílẹ̀-èdè tí kò tíì sí, bí Azerbaijan, South Korea, Turkey àti Turkmenistan.
Ní July 6, 2018, Ilé Ẹjọ́ Barda lórílẹ̀-èdè Azerbaijan fìyà jẹ ọ̀kan lára àwọn arákùnrin wa tó ń jẹ́ Emil Mehdiyev, wọ́n sì fún un láwọn òfin tó gbọ́dọ̀ máa tẹ̀ lé fún ọdún kan gbáko tí kò bá fẹ́ ṣẹ̀wọ̀n.
Ilé ẹjọ́ sọ pé ọmọ ọlọ́dún méjìdínlógún (18) tó ń jẹ́ Emil yìí jẹ̀bi torí pé ó lóun ò wọṣẹ́ ológun, àmọ́ wọn ò rán an lọ sẹ́wọ̀n.
Ní báyìí, kò lè kó kúrò níbi tó ń gbé láìsọ fáwọn aláṣẹ, wọn ò sì jẹ́ kó kúrò lórílẹ̀-èdè Azerbaijan.
Ní December 2017, wọ́n ránṣẹ́ pe Arákùnrin Mehdiyev ní Ẹ̀ka Tó Ń Gbani Síṣẹ́, Tó sì Ń Fani Wọṣẹ́ ní Agbègbè Barda.
Àmọ́ ó kọ̀ láti tọwọ́ bọ̀wé ìwọṣẹ́ ológun, torí ẹ̀rí ọkàn rẹ̀ ò jẹ́ kó ṣiṣẹ́ ológun.
Nígbà tí wọ́n tún ránṣẹ́ sí i, ó pa dà lọ ṣàlàyé fún wọn pé ẹ̀rí ọkàn òun ò ní jẹ́ kóun ṣiṣẹ́ ológun, ó sì ní kí wọ́n jẹ́ kóun ṣiṣẹ́ àṣesìnlú míì dípò iṣẹ́ ológun.
Wọ́n sọ fún un pé kò sírú iṣẹ́ yẹn, wọ́n sì sọ pé àwọn máa gbé ọ̀rọ̀ ẹ̀ lọ sí ọ́fíìsì olùpẹ̀jọ́ ìjọba ní Àgbègbè Barda.
Lẹ́yìn ọ̀pọ̀ atótónu nílé ẹjọ́ àti àìmọye sísún ẹjọ́ náà síwájú, Ilé Ẹjọ́ Barda dá a lẹ́bi, wọ́n sì fòfin dè é láwọn ọ̀nà kan.
Bó tiẹ̀ jẹ́ pé ilé ẹjọ́ ò rán Emil lọ sẹ́wọ̀n, ojú ọ̀daràn làwọn èèyàn á máa fi wò ó, kò sì rọ́gbọ́n dá sí i, torí pé ìjọba Azerbaijan ò tíì ṣètò iṣẹ́ àṣesìnlú títí di báyìí, bó tiẹ̀ jẹ́ pé tipẹ́tipẹ́ ni wọ́n ti ṣèlérí pé àwọn máa ṣe é.
Inú wa dùn pé Arákùnrin Mehdiyev ò yẹhùn lórí ìpinnu rẹ̀ láìka bí nǹkan ṣe nira fún un báyìí tó.—1 Pétérù 2:19.
Ní November 8, 2018, Àjọ Tó Ń Rí sí Ọ̀rọ̀ Iṣẹ́ pẹ̀lú Àwọn Ẹlẹ́sìn ní orílẹ̀-èdè Azerbaijan fọwọ́ sí i káwọn Ẹlẹ́rìí Jèhófà forúkọ ẹ̀sìn wọn sílẹ̀ lábẹ́ òfin délẹ̀délẹ̀ nílùú Baku, tó jẹ́ olú-ìlú Azerbaijan.
Àwọn ará wa ti wá ní ẹ̀rí tó lẹ́sẹ̀ nílẹ̀ lábẹ́ òfin láti máa jọ́sìn ní gbangba, kí wọ́n sì máa wàásù fàlàlà ní ìlú náà.
Àdúrà wa ni pé àṣeyọrí tá a ṣe lábẹ́ òfin yìí máa jẹ́ káwọn aláṣẹ gbà káwọn ará wa tó wà láwọn ibòmíì lórílẹ̀-èdè náà forúkọ ẹ̀sìn wọn sílẹ̀ lábẹ́ òfin.
A dúpẹ́ lọ́wọ́ Jèhófà pé àwọn aláṣẹ fojúure hàn sí wa, wọ́n sì fọwọ́ sí i kí òfin gbà wá láyè láti máa ṣe ìjọsìn wa nílùú Baku.​—Fílípì 1:7.
Ní July 26 sí 28 2019, àwọn Ẹlẹ́rìí Jèhófà tó wà ní orílẹ̀-èdè Azerbaijan ṣe àpéjọ tí wọ́n máa ń ṣe lọ́dọọdún ní Darnagul Ceremony House ní olú ìlú orílẹ̀-èdè náà tí wọ́n ń pé ní Baku.
Lọ́dún yìí tí ọ̀wọ́ àpéjọ àgbáyé mánigbàgbé wáyé, àpéjọ agbègbè tó wáyé ní Baku pẹ̀lú jẹ́ mánigbàgbé ní ti pé òun ni àpéjọ tó tóbi jù lọ tá a ṣe ní Azerbaijan.
Bákan náà, fún ìgbà àkọ́kọ́, àwọn ìjọ tó ń sọ èdè Azerbaijan àti ti Rọ́ṣíà ní orílẹ̀ èdè yẹn pàdé pọ̀ fún àpéjọ kan ṣoṣo.
Bó tiẹ̀ jẹ́ pé gbogbo akéde tó wà ni Azerbaijan kò ju ẹgbẹ̀rún kan àtààbọ̀ (1,500) lọ, síbẹ̀ ẹgbẹ̀rún kan, ọgọ́rùn-ún mẹ́sàn àti méjìdínlógójì (1,938) ló wá sí àpéjọ yìí.
Èèyàn mẹ́tàlélọ́gbọ́n (33) ló sì ṣe ìrìbọmi.
Wọ́n fún Arákùnrin Mark Sanderson ní àǹfààní àrà ọ̀tọ̀ láti wọlé sí orílẹ̀-èdè yìí kó lè sọ àsọyé ní àpéjọ náà.
Èyí ni ìgbà àkọ́kọ́ tí ọ̀kan lára Ìgbìmọ̀ Olùdarí máa ṣe àpéjọ pẹ̀lú àwọn ará ní Azerbaijan.
A dúpẹ́ lọ́wọ́ àwọn aláṣẹ fún ànfààní yìí.
Ìṣọ̀kan tó wà láàárín àwọn arákùnrin àti arábìnrin wa ń jẹ́rìí lọ́nà tó wúni lórí.
Olùdarí ibi tá a lò fún àpéjọ náà kíyè sí i pé àlàáfìà, ìfẹ́ àti inú rere jọba láàárin àwọn Ẹlẹ́rìí Jèhófà nígbà àpéjọ náà àti pé wọ́n ń fi ohun tí wọn ń wàásù ṣèwà hù.
Bó tìẹ̀ jẹ́ pé, wọ́n ṣì ń fojú òmìnira ìsìn àwọn Ẹlẹ́rìí Jèhófà gbolẹ̀ ní Azerbaijan, látìgbàdégbà làwọn aláṣẹ ń fún àwọn ará wa lómìnira tó pọ̀ sí i láti jọ́sìn.
Ní November 2018, ìjọba Azerbaijan fún àwọn Ẹlẹ́rìí Jèhófà láàyè láti forúkọ ẹ̀sìn wọn sílẹ̀ lábẹ́ òfin ní Baku.
Èyí ló sì fún àwọn ará wa ní òmìnira tó pọ̀ sí i lábẹ́ òfin láti jọ́sin ní gbangba ní ìlú náà.
A bá àwọn arákùnrin àti arábìnrin wa ní Azerbaijan yọ̀ fún àwọn ohun rere àti ìṣẹ̀lẹ̀ mánigbàgbé tó wáyé nínú ìtàn wọn.
Àdúrà wa ni pé kí Jèhófà bù kún ìsapá wa “bí a ṣe ń gbèjà ìhìn rere, tí a sì ń fìdí rẹ̀ múlẹ̀ lọ́nà òfin” ní ibi gbogbo lórílẹ̀-èdè Azerbaijan àti kárí ayé.​—Fílípì 1:7.
Ní October 31, 2018, Ilé Ẹjọ́ Kòtẹ́milọ́rùn nílùú Ganja lórílẹ̀-èdè Azerbaijan fọwọ́ sí ẹjọ́ tí ilé ẹjọ́ kan ti dá tẹ́lẹ̀ pé Arákùnrin Vahid Abilov, tó jẹ́ ọmọ ọdún mọ́kàndínlógún (19) jẹ̀bi torí pé ẹ̀rí ọkàn ò jẹ́ kó wọṣẹ́ ológun.
Bó tiẹ̀ jẹ́ pé wọn ò rán Vahid lọ sẹ́wọ̀n, wọ́n fi àwọn òfin máṣu-mátọ̀ kan dè é fún ọdún kan gbáko, tó túmọ̀ sí pé oríṣiríṣi nǹkan ni ò ní lè ṣe.
Bí àpẹẹrẹ, ọ̀sọ̀ọ̀sẹ̀ ló gbọ́dọ̀ máa yọjú sí agbófinró kan, wọn ò sì gbà á láyè kó kúrò ní Azerbaijan.
Vahid máa kọ̀wé pe ẹjọ́ kòtẹ́milọ́rùn sí Ilé Ẹjọ́ Gíga Jù Lọ báyìí, ìpele tó gbẹ̀yìn nìyẹn tó lè gbé ọ̀rọ̀ ẹ̀ dé lábẹ́ òfin ní Azerbaijan. May 2017 ni ìṣòro arákùnrin wa yìí ti bẹ̀rẹ̀.
Kò pẹ́ tó pé ẹni ọdún méjìdínlógún (18) ni wọ́n ní kó lọ sí iléeṣẹ́ ìjọba ní Aghdam tó ń rí sí bí àwọn èèyàn ṣe ń wọṣẹ́ ológun, tí wọ́n sì ń múra sílẹ̀ fún ogun.
Nígbà tó débẹ̀, ó fún wọn níwèé tó kọ, tó fi ṣàlàyé pé òun ò ní lè wọṣẹ́ ológun.
Ohun tó kọ rèé: “Ẹ̀rí ọkàn mi tí mo ti fi Bíbélì kọ́ ò ní jẹ́ kí n lè wọṣẹ́ ológun.
Kì í ṣe pé mò ń sá, tàbí pé mò ń ronú àtisá fún ojúṣe tó yẹ kí n ṣe fún ìlú.
Ohun tí mo kàn fẹ́ kẹ́ ẹ jọ̀ọ́ ṣe fún mi ni pé kẹ́ ẹ jẹ́ kí n ṣiṣẹ́ àṣesìnlú dípò iṣẹ́ ológun.” Àmọ́ àwọn aláṣẹ ò gbà fún Vahid, nígbà tó di July 9, 2018, wọ́n fẹ̀sùn kàn án pé ó ń sá fún iṣẹ́ ológun.
Nígbà tí Ilé Ẹjọ́ Kòtẹ́milọ́rùn nílùú Ganja ń gbọ́ ẹjọ́ náà, Arákùnrin Abilov tún ṣàlàyé ohun tó fà á tí òun ò fi fẹ́ wọṣẹ́ ológun.
Ó ka ìwé Àìsáyà 2:4 fún ilé ẹjọ́, ó sì ṣàlàyé pé àyẹ̀wò tí òun fúnra òun ṣe nínú Bíbélì jẹ́ kó dá òun lójú pé “kò tiẹ̀ yẹ kóun kọ́ bí wọ́n ṣe ń jà.” Láìka gbogbo àlàyé tó ṣe sí, ilé ẹjọ́ sọ pé ó jẹ̀bi.
A ò tíì mọ̀ bóyá Ilé Ẹjọ́ Gíga Jù Lọ máa fọwọ́ sí i kó ṣe ohun tó fẹ́.
Nígbà tí orílẹ̀-èdè Azerbaijan dara pọ̀ mọ́ Ìgbìmọ̀ Ilẹ̀ Yúróòpù lọ́dún 2001, wọ́n ṣàdéhùn pé àwọn máa ṣòfin tó máa fọwọ́ sí iṣẹ́ àṣesìnlú. Àmọ́ wọn ò tíì mú àdéhùn náà ṣẹ.
Èyí ń mú kí àwọn ará wa máa kojú ìṣòro léraléra lórí ọ̀rọ̀ pé ẹ̀rí ọkàn ò jẹ́ kí wọ́n ṣiṣẹ́ ológun.
Lọ́wọ́ ìbẹ̀rẹ̀ ọdún yìí, ilé ẹjọ́ kan ní Azerbaijan tún dá Emil Mehdiyev tó jẹ́ ọ̀kan lára àwọn ará wa lẹ́bi torí pé ó kọ̀ láti wọṣẹ́ ológun, wọ́n sì sọ pé kó wà lábẹ́ àyẹ̀wò fún ọdún kan.
Òun náà ti pe ẹjọ́ kòtẹ́milọ́rùn sí Ilé Ẹjọ́ Gíga Jù Lọ.
Yàtọ̀ síyẹn, ẹjọ́ mẹ́rin ló ṣì wà ní Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù lórí ọ̀rọ̀ àwọn ará wa tí ẹ̀rí ọkàn ò jẹ́ kí wọ́n ṣiṣẹ́ ológun.
Láìka àwọn ìṣòro yìí sí, àwọn ará wa ò yéé gbára lé Jèhófà kó lè ràn wọ́n lọ́wọ́ láti má se dá sí ọ̀rọ̀ ogun.—Jòhánù 15:19.
Lóṣù March 2019, Ilé Ẹjọ́ Gíga Jù Lọ ní Bọ̀géríà dá àwọn ará wa láre nínú ẹjọ́ mẹ́ta ọ̀tọ̀ọ̀tọ̀.
Àwọn ẹjọ́ tó lápẹẹrẹ yìí máa wúlò gan-an láti dáàbò bo ẹ̀tọ́ táwọn ará wa ní láti ṣe ẹ̀sìn wọn káàkiri orílẹ̀-èdè náà.
Nínú méjì lára àwọn ẹjọ́ náà, ńṣe làwọn ilé iṣẹ́ tó ń gbéròyìn jáde parọ́ mọ́ àwọn ará wa.
Lọ́dún 2012, ìwé ìròyìn Vseki Den gbé àpilẹ̀kọ kan jáde tó fi sọ̀rọ̀ tí kò dáa nípa ohun tá a gbà gbọ́.
Bákan náà, lọ́dún 2014, ilé iṣẹ́ tẹlifíṣọ̀n SKAT TV gbé ìròyìn èké jáde nípa ètò wa.
Nígbà táwọn ará wa sọ fún wọn pé kí wọ́n ṣàtúnṣe sí irọ́ tí wọ́n pa mọ́ wa, ńṣe ni ilé iṣẹ́ méjèèjì kọ̀ jálẹ̀.
Lẹ́yìn ọ̀pọ̀ ẹjọ́ tá a pè, títí dé àwọn ilé ẹjọ́ kòtẹ́miọ́rùn, a gbé àwọn ẹjọ́ náà lọ sí Ilé Ẹjọ́ Gíga Jù Lọ.
Ní March 18, 2019 Ilé Ẹjọ́ Gíga Jù Lọ dá ilé iṣẹ́ tẹlifíṣọ̀n SKAT TV lẹ́bi.
Ní March 26, Ilé Ẹjọ́ yìí tẹ̀ lé ìpinnu rẹ̀ nínú ẹjọ́ àkọ́kọ́, ó sì dẹ́bi fún ìwé ìròyìn Vseki Den pé ó lo “ọ̀rọ̀ tó fi hàn pé ó kórìíra.” Ẹjọ́ kẹta dá lé ìwà ìkà táwọn ọmọ ẹgbẹ́ òṣèlú VMRO-Bulgarian National Movement hù sáwọn ará wa.
Ní April 17, 2011, àwọn ará wa pé jọ láti ṣe Ìrántí ikú Jésù.
Àmọ́, ńṣe ni Georgi Drakaliev tó jẹ́ olórí nínú ẹgbẹ́ VMRO kó ọgọ́ta (60) jàǹdùkú jọ, wọ́n wá ṣe àwọn ará lésẹ, wọ́n sì dọ́gbẹ́ sí wọn lára.
Àwọn ará gbé ọ̀rọ̀ náà lọ sílé ẹjọ́.
Nígbà tó yá, ọ̀rọ̀ náà dé Ilé Ẹjọ́ Gíga Jù Lọ.
Ní March 20, 2019, Ilé Ẹjọ́ Gíga Jù Lọ dá Ọ̀gbẹ́ni Drakaliev lẹ́bi, wọ́n sì ní kó sanwó ìtanràn fáwọn ará wa.
Inú wa dùn gan-an torí bá a ṣe jàre nínú ẹjọ́ mẹ́tẹ̀ẹ̀ta yìí.
Àwọn ilé ẹjọ́ lè lo àwọn ìdájọ́ tó lápẹẹrẹ yìí láti dáàbò bo ẹ̀tọ́ táwọn ará wa ní láti “máa gbé ìgbé ayé tó pa rọ́rọ́ nìṣó pẹ̀lú ìbàlẹ̀ ọkàn, bí wọ́n ti ń fi gbogbo ọkàn wọn sin Ọlọ́run.”​—1 Tímótì 2:2.
Ní September 7, 2019, a mú Bíbélì Mímọ́ ti Ìtumọ̀ Ayé Tuntun tá a tún ṣe jáde lédè Czech àti Slovak.
Arákùnrin Stephen Lett tó jẹ́ ọ̀kan lára Ìgbìmọ̀ Olùdarí ló mú Bíbélì méjèèjì náà jáde níbi àkànṣe ìpàdé kan tá a ṣe nílùú Ostrava lórílẹ̀-èdè Czech Republic.
Ibi tó ju igba (200) ọ̀tọ̀ọ̀tọ̀ lọ ni wọ́n ti gbé àkànṣe ìpàdé náà sáfẹ́fẹ́ lórílẹ̀-èdè Czech Republic àti Slovakia, ẹgbẹ̀rún-ún márùndínlọ́gbọ̀n àti igba ó lé mẹ́rìnlélọ́gọ́rin (25,284) èèyàn ló sì pésẹ̀ síbẹ̀.
Ó ju ọdún mẹ́rin tí àwùjọ àwọn atúmọ̀ èdè kọ̀ọ̀kan fi ṣiṣẹ́ kí wọ́n tó lè mú àwọn ìtẹ̀jáde náà jáde.
Àǹfààní pàtàkì tó wà nínú àwọn ìtúmọ̀ Bíbélì tá a tún ṣe yìí ni pé, wọ́n rọrùn láti kà.
Ọ̀kan lára àwọn atúmọ̀ èdè Slovak sọ pé: “Àwọn èèyàn máa gbádùn Bíbélì yìí gan an, ó sì máa dùn-ún kà.
Torí pé àwọn ọ̀rọ̀ inú ẹ̀ ò le, ó sì rọrùn láti lóye, ẹni tó ń kà á kò ní fẹ́ fi í sílẹ̀ kó lè mọ ohun tó ṣẹlẹ̀ tẹ̀ lé e.” Àwọn Ẹlẹ́rìí Jèhófà tó wà lórílẹ̀-èdè Czech Republic ju ẹgbẹ̀rún márùndínlógún (15,000) lọ, àwọn Ẹlẹ́rìí tó wà ní Slovakia sì ju ẹgbẹ̀rún mọ́kànlá (11,000) lọ, gbogbo wọn ló sì máa gbádùn Bíbélì tuntun yìí.
Ọ̀kan lára àwọn atúmọ̀ èdè lórílẹ̀-èdè Czech sọ pé: “Ohun kan tó ṣe pàtàkì nínú Bíbélì Ìtumọ̀ Ayé Tuntun tá a tún ṣe yìí ni bá a ṣe lo àwọn gbólóhùn tí kò gùn jù tá a sì lo èdè tó bóde mu ká lè túmọ̀ èdè tí wọ́n fi kọ Bíbélì ní ìpilẹ̀ṣẹ̀ lọ́nà tó ṣe kedere.
Kì í ṣe àwọn tó ti di Ẹlẹ́rìí Jèhófà fún ọ̀pọ̀ ọdún nìkan ló máa lóye Bíbélì yìí, àmọ́ àwọn ọ̀dọ̀ àtàwọn tó ṣẹ̀ṣẹ̀ ń kẹ́kọ̀ọ́ òtítọ́ náà máa lóye rẹ̀.” Ní báyìí, a ti túmọ̀ Bíbélì Ìtumọ̀ Ayé Tuntun lódindi tàbí lápá kan sí èdè mẹ́rìnlélọ́gọ́sàn-an (184), èyí tá a tún ṣe lọ́dún 2013 la fi túmọ̀ mọ́kàndínlọ́gbọ̀n (29) lára ẹ̀.
Àdúrà wa ni pé kí Bíbélì tuntun yìí mú káwọn tó ń kà á túbọ̀ nífẹ̀ẹ́ sí òtítọ́ tó wà nínú Ọ̀rọ̀ Ọlọ́run.​—Lúùkù 24:32.
Ní July 19, 2019, Arákùnrin Stephen Lett tó jẹ́ ọ̀kan lára Ìgbìmọ̀ Olùdarí fi tayọ̀tayọ̀ mú Ìwé Mímọ́ Kristian Lédè Griki ní Ìtumọ̀ Ayé Titun jáde lèdè Icelandic ní àpéjọ àgbáyé tá a ṣe ní Copenhagen lórílẹ̀ èdè Denmark.
Lówùúrọ̀ Friday àpéjọ náà, alága sọ pé kí gbogbo àwọn tó wà làwọn ìjọ tó ń sọ èdè Icelandic wá sí yàrá kékeré kan tó wà nínú pápá ìṣeré náà ní àkókò ìsinmi ọ̀sán.
Níbi àkànṣe ìpàdé yìí ni Arákùnrin Lett ti fún àwọn ọgọ́rùn mẹ́ta àti mọ́kànlélógójì 341) arákùnrin àti arábìnrin tó wà níbẹ̀, tí wọn sì gbà á pẹ̀lú ẹ̀mí ìmoore.
Fún ọ̀pọ̀ ọdún ni àwọn ọmọ ìlú Iceland ti ṣiṣẹ́ láti tú Bíbélì sí èdè wọn.
Ní ọdún 1540, Oddur Gottskálksson tẹ̀ Ìwé Mímọ́ Kristẹni lédè Gíríìkì jáde ní èdè Iceland fún ìgbà àkọ́kọ́.
Láti ọdún 2010 ni àwọn ará wa tó ń sọ èdè Icelandic ti ń lo Bíbélì tó ń jẹ́ Bible of the 21st Century èyí tí àjọ Icelandic Bible Company tẹ̀ jáde.
Ní báyìí, ara àwọn arákùnrin àtàwọn arábìnrin wa tó ń lágbègbè tí wọ́n ti ń sọ èdè Icelandic ti wà lọ́nà láti lo Bíbélì tí a ṣẹ̀ṣẹ̀ mú jáde yìí láti sọ ìròyìn ayọ̀ náà fún àwọn tó lé ní ẹgbẹ̀rún lọ́nà ọgọ́rùn-ún mẹ́ta (300,000) tó ń sọ èdè yìí.
Arákùnrin kan tó jẹ́ ọkàn lára àwọn tó ṣe iṣẹ́ ìtumọ̀ náà sọ pé: “Ó fẹ́rẹ̀ẹ́ gbà tó ọdún mẹ́rin láti túmọ̀ Ìwé Mímọ́ Kristẹni lédè Gíríìkì sí èdè Icelandic.
Ohun tó mú kí ìtumọ̀ yìí ṣàrà ọ̀tọ̀ ni pé, ó dá orúkọ Jèhófà padà sí gbogbo ibi tó yẹ kó wà nínú Ìwé Mímọ́.
Èyí wà ní ìbámu pẹ̀lú àdúrà Jésù tó wà ní Jòhánù 17:26 tó sọ pé: ‘Mo ti jẹ́ kí wọ́n mọ orúkọ rẹ, màá sì jẹ́ kí wọ́n mọ̀ ọ́n.’ ” A dúpẹ́ pé Jèhófà ń bá a lọ láti bù kún iṣẹ́ tó gbé fún wa láti wàásù ìhìn rere dé gbogbo ilẹ̀ ayé tí à ń gbé pátá. Bá a ṣe ń túmọ̀ Bíbélì ti ràn wá lọ́wọ́ láti ṣe iṣẹ́ yìí yanjú.
Àdúrà wa ni pé kí àwọn èèyàn púpọ̀ sí i fẹ́ láti kẹ́kọ̀ọ́ nípa “àwọn ohun àgbàyanu Ọlọ́run” bí wọ́n ṣe ń ka ọ̀rọ̀ rẹ̀ ní èdè ìbílẹ̀ wọn.​—Ìṣe 2:11.
Ní July 2019, a ṣí ibi tuntun tí wọ́n kó onírúurú Bíbélì sí ní ẹ̀ka ọ́fíìsì àwọn Ẹlẹ́rìí Jèhófà tó wà ní Scandinavia, nílùú Holbæk lórílẹ̀-èdè Denmark, ibẹ̀ ò jú nǹkan bi kìlómítà márùndínláàádọ́rin (65) sí ìlú Copenhagen.
Àkòrí tí wọ́n kọ síbi tí wọ́n kó àwọn Bíbélì náà sí ni “The Bible and the Divine Name in Scandinavia” tó túmọ̀ sí Bíbélì àti Orúkọ Àtọ̀runwá Náà ní Scandinavia.
Níbẹ̀, wàá rí àtẹ kan tí wọ́n kó ọ̀pọ̀ Bíbélì tó ṣàrà ọ̀tọ̀ sí lédè Danish, Faeroese, Greenlandic, Icelandic, Norwegian, Saami àti Swedish.
Bíbélì tó wà nínú àtẹ yìí ju àádọ́ta (50) lọ.
Ọ̀kan lára ohun tó ṣe pàtàkì jù nínú àtẹ náà ni Bíbélì ìpilẹ̀ṣẹ̀ Gustav Vasa ti ọdún 1541.
Òun ni odindi Bíbélì àkọ́kọ́ tí wọ́n ṣe lédè Scandinavia.
Inú Bíbélì Gustav Vasa ni wọ́n ti mú èyí tó pọ̀ jù nínú gírámà àti ọ̀rọ̀ èdè àwọn ará Sweden.
Wọ́n tún lò ó láti fi túmọ̀ àwọn Bíbélì míì lédè Sweden fún ọgọ́rùn-ún mẹ́ta (300) ọdún tó tẹ̀ lé e. Wọ́n pàtẹ Bíbélì ìpilẹ̀ṣẹ̀ Gustav Vasa ti ọdún 1541 síbi tí wọ́n ń kó nǹkan ìṣẹ̀ǹbáyé sí Ohun tó tún ṣàrà ọ̀tọ̀ nínú àtẹ náà ni Bíbélì ìpilẹ̀ṣẹ̀ 1550 Christian III ti ọdún 1550.
Òun ni odindi Bíbélì àkọ́kọ́ tí wọ́n ṣe lédè Danish.
Ìlànà tí wọ́n fi kọ Bíbélì Christian III ni wọ́n lò nínú èdè Danish, kódà ọ̀rọ̀ inú ẹ̀ ti di ara èdè tí ọ̀pọ̀ lára àwọn ará Àríwá Yúróòpù ń lò báyìí.
Ẹ̀dà Bíbélì ìpilẹ̀ṣẹ̀ Christian III ti ọdún 1550 Erik Jørgensen tó wà ní ẹ̀ka ọ́fíìsì orílẹ̀-èdè Scandinavia sọ pé: “Ibi tuntun tí wọ́n ń kó onírúurú Bíbélì sí yìí ti jẹ́ ka rí i pé láti ọ̀pọ̀ ọdún sẹ́yìn làwọn ará Scandinavia ti ní ìfẹ́ tó jinlẹ̀ fún Ọrọ̀ Ọlọ́run àti orúkọ rẹ̀ tí kò lẹ́gbẹ́, ìyẹn Jèhófà.”
Déètì: July 19-21, 2019
Ibi Tí A Ti Ṣeé: Pápá Ìṣeré Brøndby àti Gbàgede Brøndby Hallen, ní Copenhagen, Denmark
Èdè: Danish, Èdè Adití ti Danish, Gẹ̀ẹ́sì, Icelandic, Èdè Adití ti Norway, Èdè Adití ti Sweden
Àwọn Tó Wá: 26,409
Àwọn Tó Ṣèrìbọmi: 141
Àwọn Tó Wá Láti Ilẹ̀ Òkèèrè: 7,000
Àwọn Ẹ̀ka Ọ́fíísì Tá A Pè: Amẹ́ríkà, Australasia, Brazil, Central America, Central Europe, Colombia, Dominican Republic, Finland, Georgia, India, Japan, Poland
Ìrírí: Christian Tidemand Andersen, tó jẹ́ olùṣekòkárí ayẹyẹ ní Pápá Ìṣeré Brøndby sọ pé: “Ọdún kan àtàbọ̀ sẹ́yìn la ti bẹ̀rẹ̀ sí múra sílẹ̀ fún àpéjọ àgbáyé àwọn Ẹlẹ́rìí Jèhófà yìí. Láti ọjọ́ àkọ́kọ́ tí a ti bẹ̀rẹ̀ ló ti jẹ́ pé ṣe ni àwùjọ méjèèjì máa ń gbọ́ ara wa yé ni, ó yà mi lẹ́nu gan-an ni.
Bá a ṣe jọ ń bọ̀wọ̀ fún ara wa tá a sì jọ ń fara balẹ̀ gbọ́ ara wa yé ló jẹ́ kí gbogbo ètò ayẹyẹ ńlá yìí yọrí sí rere láìka gbogbo àwọn ìṣòro tó yọjú lọ́tùn-ún lósì sí.
Kò wọ́pọ̀ láti rí iléeṣẹ́ tó wà létòlétò, tò sì ń ronú láti ṣe nǹkan fínnífínní bíi tiyín.
Nígbà tó sì wá di ọjọ́ àpéjọ náà, ò wúni lórí láti rí àwọn tó yọ̀ǹda ara wọ́n bí wọ́n ṣe ń ṣiṣẹ́ láti àárọ̀ ṣúlẹ̀ tí inú wọ́n ń dùn, tí wọ́n sì ń rẹ́rìn-ín músẹ́.
Àǹfààní ńlá ló jẹ́ fún wa pé a kópa nínú ètò ayẹyẹ ńlá yìí, a sì fẹ́ láti dúpẹ́ gan-an lọ́wọ́ Ìgbìmọ̀ Àpéjọ yín àti àwọn tó yọ̀ǹda ara wọn fún ìfọwọ́sowọ́pọ̀ wọn.
À ń retí ẹ̀yin àti àwọn àlejò yín nígbà míì ní Pápá Ìṣeré Brøndby.”
HELSINKI—Ní ọ̀ṣán Friday, August 18, 2017, afẹ̀míṣòfò kan pa ọ̀kan nínú àwon arábìnrin wa ní orílẹ̀-èdè Finland.
Ìwádìí ń lọ lọ́wọ́ nípa ìṣẹ̀lẹ̀ yìí, àmọ́ ẹ̀rí fi hàn pé àwọn obìnrin ni afẹ̀míṣòfò yìí dájú sọ.
Yàtọ̀ sí arábìnrin wa, afẹ̀míṣòfò yẹn tún pa obìnrin kan, ó sì ṣe èèyàn mẹ́jọ léṣe ní gbàgede ọjà ìlú Turku tó wà ní etíkun orílẹ̀-èdè Finland.
Ẹsẹ̀kẹsè tí ìṣẹ̀lẹ̀ náà wáyé ni àwọn aṣojú láti ẹ̀ka ọ́fíìsì Finland, alábòójútó àyíká àtàwọn alàgbà lọ pèsè ìrànwọ́ fáwọn tí ọ̀rọ̀ náà kàn, wọ́n sì tù wọ́n nínú.
Veikko Leinonen tó jẹ́ agbọ̀rọ̀sọ fún ẹ̀ka ọ́fíìsì àwa Ẹlẹ́rìí Jèhófà ní Finland, sọ pé: “Nǹkan burúkú gbáà ni ohun to ṣẹlẹ̀ yìí, ó sì bà wá nínú jẹ́ gan-an pé ọ̀kan lára arábìnrin wa tó jẹ́ aṣáájú ònà kú sínú ìṣẹ̀lẹ̀ náà níbi tó ti ń wàásù níbi táwọn èèyàn pọ̀ sí.
Èèyàn lè gbìyànjú láti sá fún ewu, ṣùgbọ́n nígbà míì èèyàn lè ṣe kòńgẹ́ ‘ìgbà àti ìṣẹ̀lẹ̀ tí a kò rí tẹ́lẹ̀,’ títí kan ọṣẹ́ táwọn àfẹ̀míṣòfò máa ń ṣe.
Síbẹ̀, àá máa báa lọ láti tu ara wa nínú lẹ́nì kìíní-kejì, pàápàá ìdílé arábìnrin tí ọ̀fọ̀ ṣẹ̀.
Àdúrà wa ni pé kí Jèhófà tu gbogbo àwọn tó ń ṣọ̀fọ̀ nínú, kó sì fún wọn ní àláàfíà rẹ̀.
Àá máa bá a lọ láti wà lójúfò, àá sì máa ṣọ́ra, síbẹ̀ a ò ní jẹ́ kí ìbẹ̀rù bò wá mọ́lẹ̀, àá sì máa fìtara wàásù nìṣó.”—Oníwàásù 9:11; Róòmù 15:13; Fílípì 4:6, 7.
Ẹ̀ka ọ́fíìsì tún kọ lẹ́tà sí gbogbo àwọn ìjọ tó wà lórílẹ̀-èdè Finland láti tu àwọn ará nínú.
Láfikún sí èyí, ẹ̀ka ọ́fììsì tún ṣètò ìpàdé àkànṣe láti pèsè ìṣírí fún nǹkan bí 135 arákùnrin àtàwọn arábìnrin wa tó ń ìwàásù níbi tí èrò pọ̀ sí ní Turku.
Àwọn aṣáájú ọ̀nà yìí fi hàn pé àwọn jẹ́ onígboyà bí wọ́n ṣe pinnu pé àwọn á máa wàásù nìṣó níbi tí èrò pọ̀ sí.
Ẹ̀rù ba ọ̀pọ̀ èèyàn tó ń gbé ní Turku gan-an torí ìṣẹ̀lẹ̀ yìí, ìdí sì ni pé wọ́n gbà pé orílẹ̀-èdè Finland jẹ́ ọ̀kan lára orílẹ̀-èdè tó ní ààbò jù lọ.
Láàrọ̀ ọjọ́ kẹjì tí ìṣẹ̀lẹ̀ náà wáyé, ńṣe làwọn ará ń bá ìwàásù wọn lọ láti ilé-dé-ilé. Wọ́n ń tu àwọn èèyàn nínú, wọ́n sì ń fún wọn níṣìírí.
Ẹ̀ka ọ́fíìsì wa ní Finland dúpẹ́ lọ́wọ́ ẹgbẹ́ ará kárí ayé fún àdúrà yín àti ìtìlẹ́yìn yín.
(1 Pétérù 2:17; 5:9) Àmọ́ ọpẹ́ wa tó ga jù lọ sọ́dọ̀ Jèhófà, “Ọlọ́run tí ń pèsè ìfaradà àti ìtùnú.”—Róòmù 15:5.
Tayọ̀tayọ̀ làwọn ará lọ́kùnrin lóbìnrin ní Jọ́jíà fi kí àwọn àlejò tó wá láti orílẹ̀-èdè méjìdínlógún (18) káàbọ̀ síbi àkànṣe àpéjọ “Jẹ́ Onígboyà”!
tó wáyé ní Tbilisi, olú-ìlú Jọ́jíà, ní July 20-22, 2018.
Ìgbà àkọ́kọ́ rèé tí àkànṣe àpéjọ máa wáyé ní Jọ́jíà, ọpọ̀ àsọyé tó ń gbéni ró, tó sì dá lórí Bíbélì ni wọ́n gbọ́ níbẹ̀, àwọn ará fìfẹ́ gba àwọn ará wọn lálejò, wọ́n sì ṣàfihàn àṣà ìbílẹ̀ wọn àti ìtàn orílẹ̀-èdè náà.
Ibi tí wọ́n ti ṣe àpéjọ náà ni Olympic Palace, gbọ̀ngàn ìṣeré kan tó wà nílùú Tbilisi, iye àwọn tó sì péjọ síbẹ̀ jẹ́ ẹgbẹ̀rún méje ó lé méjì (7,002).
Wọ́n ta àtagbà ìtòlẹ́sẹẹsẹ àpéjọ náà sí ibi ọgọ́rin (80) ọ̀tọ̀ọ̀tọ̀ káàkiri orílẹ̀-èdè náà, èyí mú kí àpapọ̀ àwọn tó gbádùn àpéjọ náà lé ní ẹgbẹ̀rún mọ́kànlélógún àti ọgọ́rùn-ún márùn-ún (21,500).
Ọ̀kan lára ohun mánigbàgbé tó wáyé ní àpéjọ náà ni àwọn igba ó lé mẹ́jọ (208) tó ṣe ìrìbọmi tí wọ́n sì di Ẹlẹ́rìí Jèhófà.
Yàtọ̀ sí àwọn àsọyé tó dá lórí Bíbélì tí wọ́n gbọ́, àwọn tó wá láti orílẹ̀-èdè míì gbádùn bí àwọn ará Jọ́jíà ṣe ṣàfihàn àṣà ìbílẹ̀ wọn.
Àwọn ará ní Jọ́jíà jó ijó ìbílẹ̀ fún wọn, wọ́n kọrin ilẹ̀ wọn, wọ́n tún ṣe oúnjẹ ìbílẹ̀ wọn, wọ́n sì mú àwọn àlejò náà rìn yí ká àwọn ibi àtijọ́ nílùú Tbilisi.
Tamaz Khutsishvili tó jẹ́ aṣojú ẹ̀ka ọ́fíìsì Jọ́jíà sọ pé: “Kì í kúkú ṣe pé a lómìnira ẹ̀sìn lọ títí lórílẹ̀-èdè wa.
Àmọ́ lọ́tẹ̀ yìí, àwọn aláṣẹ ìlú fọwọ́ sowọ́ pọ̀ pẹ̀lú wa, òun ló jẹ́ ká láǹfààní láti gba àwọn ará wa tó pọ̀ tó yìí lálejò ká lè jọ gbádùn àpéjọ yìí ní ìrọwọ́rọsẹ̀. A ò lè gbàgbé láé!”—Róòmù 15:7.
Ní July 1948, àwa Ẹlẹ́rìí Jèhófà ṣe àpéjọ kan ní ìlú Kassel lórílẹ̀-èdè Jámánì. Àpéjọ yìí ni àpéjọ térò tíì pọ̀ jù táwa Ẹlẹ́rìí ṣe nílẹ̀ Yúróòpù lẹ́yìn tí Ogun Àgbáyé Kejì jà.
Àwa Ẹlẹ́rìí Jèhófà wá ṣe ètò ìpàtẹ kan nílùú Kassel láti fi rántí bí àpéjọ náà ṣe wáyé ní àádọ́rin (70) ọdún sẹ́yìn.
Ní gbogbo ọjọ́ méjìlá (12) tí wọ́n fi ṣe ìpàtẹ yìí, àwọn tó lé ní ẹgbẹ̀rún méjì (2,000) ló wá síbẹ̀.
Kódà iléeṣẹ́ tẹlifíṣọ̀n kan gbé ètò náà sáfẹ́fẹ́, ọ̀pọ̀ àwọn oníwèé ìròyìn ló sì kọ̀ròyìn nípa rẹ̀.
Àwọn Ẹlẹ́rìí Jèhófà tó wà níbi àpéjọ ọdún 1948 sọ ìrírí wọn.
Mánigbàgbé ni àpéjọ tó wáyé lọ́jọ́ kìíní àná ní Kassel torí pé àwọn 23,150 ló pé jọ, tí ẹgbẹ̀rún kan ó lé igba (1,200) sì ṣèrìbọmi.
Bákan náà, ọ̀pọ̀ nínú àwọn tó sọ̀rọ̀ ní àpéjọ yẹn àtàwọn tó pé jọ ló jẹ́ àwọn tójú wọn ti rí màbo ní àgọ́ ìṣẹ́niníṣẹ̀ẹ́. Lára àwọn tó sọ̀rọ̀ ìbẹ̀rẹ̀ níbi ètò ìpàtẹ náà, ìyẹn Ọ̀mọ̀wé Gunnar Richter kan sárá sáwọn Ẹlẹ́rìí Jèhófà.
Òun ni alábòójútó ibi ìrántí tí wọ́n ṣe fáwọn tójú wọn rí màbo ní àgọ́ ìṣẹ́niníṣẹ̀ẹ́ Breitenau, nínú àlàyé rẹ̀, ó sọ bí ìjọba Násì ṣe fojú àwọn Ẹlẹ́rìí Jèhófà han èèmọ̀.
Àwọn arákùnrin àtàwọn arábìnrin ṣiṣẹ́ kára láti tún ilẹ̀ tí wọ́n lò fún àpéjọ náà ṣe, kòtò gìrìwò tó wà níbẹ̀ lé ní àádọ́ta (50). Lára àwọn fọ́tò tí wọ́n fi hàn níbi ìpàtẹ náà jẹ́ ká rí ọṣẹ́ tí Ogun Àgbáyé Kejì ṣe nílùú Kassel, kódà ìlú náà fẹ́rẹ̀ẹ́ pa run.
Nígbà táwọn ará ń ṣètò àpéjọ yẹn nígbà yẹn lọ́hùn-ún, pápá kan tí onírúurú bọ́ǹbù ti gbẹ́ kòtò gìrìwò sí láwọn aláṣẹ rí yọ̀ǹda fún wọn.
Arákùnrin Kurt Rex tí àpéjọ náà ṣojú rẹ̀ sọ iṣẹ́ àṣelàágùn táwọn ará ṣe fún nǹkan bí ọ̀sẹ̀ mẹ́rin kí wọ́n lè tún pápá náà ṣe, ó sọ pé: “Iṣẹ́ náà gbomi gan-an.
A kọ́kọ́ fi garawa gbọ́n àwọn omi tó dá rogún sínú àwọn kòtò gìrìwò náà.
Lẹ́yìn ìyẹn la ṣẹ̀ṣẹ̀ bẹ̀rẹ̀ sí í kó òkúta láti àwọn àwókù ilé tí bọ́ǹbù ti bà jẹ́ ká lè fi dí àwọn kòtò náà.
A ò ní ẹ̀rọ tó ń ki ilẹ̀, torí náà fúnra wa la tún bẹ̀rẹ̀ sí í ki ilẹ̀ náà kó lè tẹ́jú pẹrẹsẹ.
Torí pé àsìkò òjò ló bọ́ sí, òjò pa dẹndẹ sí wa lára, kódà gbogbo ìgbà laṣọ wa máa ń rin gbingbin.” Láìka àrọ̀ọ̀rọ̀dá òjò yìí sí, iyẹ̀pẹ̀ àti òkúta táwọn ará kó wá sí pápá náà máa kún ohun tó fẹ́rẹ̀ẹ́ tó ẹgbẹ̀rún mẹ́rin ó lé ọgọ́rùn-ún méje àti ọgọ́ta (4,760) ọkọ̀ típà.
Díẹ̀ lára àwọn tó ju 23,000 tó wá sí àpéjọ náà.
Wolfram Slupina tó jẹ́ aṣojú tí ẹ̀ka ọ́fíìsì àwa Ẹlẹ́rìí Jèhófà ní Jámánì rán wá ṣàlàyé ohun tó mú káwọn ará lo ara wọn tokuntokun fún iṣẹ́ náà, ó sọ nínú ọ̀rọ̀ rẹ̀ pé: “Lẹ́yìn táwọn arákùnrin àtàwọn arábìnrin yẹn jáde nínú àgọ́ ìṣẹ́niníṣẹ̀ẹ́, wọn ò bẹ̀rẹ̀ sí í káàánú ara wọn tàbí kí wọ́n máa bínú sáwọn aláṣẹ.
Dates: June 14-16, 2019
Location: Olympic Stadium in Berlin, Germany
Program Languages: English, German, Russian
Peak Attendance: 37,115
Total Number Baptized: 255
Number of International Delegates: 5,000
Invited Branches: Brazil, Britain, Canada, Ecuador, Finland, Greece, Poland, Scandinavia, Slovenia, United States
Local Experience: Delegates toured the famous Pergamon Museum in Berlin as part of the activities surrounding the convention.
After observing our brothers as they visited the museum, a guard stated: “Many people are hopeless because they do not have any faith.
It’s very obvious, however, that you do have faith and love among yourselves.” Another guard said: “With visitors like you, time flies by and I’m happy to work overtime.”
Nígbà ayẹyẹ kan tó wáyé ní May 7, ọdún 2018, ní Ibi Ìrántí Tó Wà ní Àgọ́ Ìṣẹ́niníṣẹ̀ẹ́ Ìlú Dachau, wọ́n ṣí aṣọ lójú àmì ìrántí kan tí wọ́n ṣe ní ìrántí Arákùnrin Max Eckert tí wọ́n fi sẹ́wọ̀n fún ohun tó lé ní ọdún méjì ní àgọ́ ìṣẹ́niníṣẹ̀ẹ́ tó ti wà ní ìlú Dachau nígbà kan rí, kó tó di pé wọ́n gbé e lọ sí àgọ́ ìṣẹ́niníṣẹ̀ẹ́ tó burú jáì tó wà ní ìlú Mauthausen lórílẹ̀-èdè Austria.
Ó tó igba (200) èèyàn tó rí àmì ìrántí náà.
Àgọ́ ìṣẹ́niníṣẹ̀ẹ́ yẹn ni Max Eckert kú sí. Bó tiẹ̀ jẹ́ pé ìwọ̀nba èèyàn ló mọ Arákùnrin Eckert kó tó kú, ó ti wá di ọkùnrin tí ọ̀pọ̀ èèyàn mọ̀ sí ẹni tí ìgbàgbọ́ rẹ̀ fẹsẹ̀ múlẹ̀ ṣinṣin.
Fọ́tò àgọ́ ìṣẹ́niníṣẹ̀ẹ́ ìlú Dachau àtijọ́ tí wọ́n yà láìpẹ́ yìí rèé, ibẹ̀ ni Max Eckert ti ṣẹ̀wọ̀n kí wọ́n tó mú un lọ sí Mauthausen.
Àgọ́ ìṣẹ́niníṣẹ̀ẹ́ Mauthausen, tí Max Eckert kú sí.
Àkọsílẹ̀ nípa Arákùnrin Eckert fi hàn pé ó pẹ́ tó ti jẹ́ adúróṣinṣin sí Ọlọ́run.
Ní ọdún 1935, wọ́n ní kí òun àti ìyàwó rẹ̀ sanwó ìtanràn torí pé wọ́n ń sọ ohun tí wọ́n gbà gbọ́ fún àwọn èèyàn.
Lẹ́yìn yẹn, iṣẹ́ bọ́ lọ́wọ́ rẹ̀ torí pé ó kọ̀ láti gbé àsíá tó ní àmì òṣèlú swastika.
Ní ọdún 1937, ó pẹ̀lú nǹkan bí ọgọ́rùn-ún mẹ́fà (600) Ẹlẹ́rìí Jèhófà onígboyà tí wọ́n jù sẹ́wọ̀n ní ìlú Dachau.
Ní ohun tó lé ní ọdún méjì lẹ́yìn náà, wọ́n gbé e lọ sí ìlú Mauthausen níbi tí, ó kéré tán, ọ̀kẹ́ mẹ́rin ààbọ̀ (90,000) ẹlẹ́wọ̀n kú sí torí ipò tó burú jáì.
Ní February 21, ọdún 1940, wọ́n tẹ wáyà ránṣẹ́ sí ìyàwó Arákùnrin Eckert, èyí tí wọ́n fi túfọ̀ ọkọ rẹ̀ fún un tẹ̀gàntẹ̀gàn pé: “Ọkọ rẹ kú lónìí ní àgọ́ ìṣẹ́niníṣẹ̀ẹ́.
Tó o bá fẹ́ àlàyé sí i, kàn sí àwọn ọlọ́pàá.” Ọmọ ọdún mẹ́tàlélógójì (43) ní nígbà tó kú.
Nígba tí Ọ̀mọ̀wé Gabriele Hammermann, tó jẹ́ alábòójútó Ibi Ìrántí Tó Wà ní Àgọ́ Ìṣẹ́niníṣẹ̀ẹ́ Ìlú Dachau ń bá àwọn èèyàn sọ̀rọ̀, ó ṣàlàyé pé: “Wọ́n ṣe inúnibíni sí Àwọn Akẹ́kọ̀ọ́ Bíbélì [bí wọ́n ṣe ń pe Àwọn Ẹlẹ́rìí Jèhófà nígbà yẹn] torí pé ohun tí wọ́n gbà gbọ́ ò jẹ́ kí wọ́n di ọmọ ẹgbẹ́ èyíkéyìí nínú ètò òṣèlú ìjọba Nazi, kò jẹ́ kí wọ́n máa kan sáárá sí Hitler tàbí kí wọ́n wọṣẹ́ ológun.” Ó fi kún un pé: “Àwọn tó wà lẹ́wọ̀n pẹ̀lú Àwọn Akẹ́kọ̀ọ́ Bíbélì bọ̀wọ̀ fún wọn torí ìwà ọmọlúwàbí wọn, wọ́n kì í sì í yé sọ̀rọ̀ nípa bí wọ́n ṣe jẹ́ adúróṣinṣin tó sì máa ń yá wọn lára láti ṣèrànlọ́wọ́.” Arákùnrin Wolfram Slupina, tó jẹ́ agbẹnusọ fún àwọn Ẹlẹ́rìí Jèhófà ní orílẹ̀-èdè Jámánì, sọ pé ọ̀pọ̀ lára àwọn tó wá síbi ayẹyẹ náà ni kò mọ Arákùnrin Eckert, kódà ó sọ pé: “A ò ní fọ́tò Max Eckert lọ́wọ́.” Ó wá fi kún ọ̀rọ̀ rẹ̀ pé, àmì ìrántí náà mú kó ṣeé ṣe láti “mọ bí [Arákùnrin Eckert] ṣe jẹ́ adúróṣinṣin tó àti bó ṣe pinnu láti má ṣe fi ìgbàgbọ́ rẹ̀ báni dọ́rẹ̀ẹ́​—àní títí dójú ikú.” Kò sí iyèméjì pé Jèhófà ò gbàgbé ìgbàgbọ́ àti ìwà títọ́ Max Eckert àti tàwọn Ẹlẹ́rìí Jèhófà míì tó kú nítorí ìgbàgbọ́ wọn.​—Hébérù 6:10.
Ibi tó jẹ́ ojúkò àgọ́ ìṣẹ́niníṣẹ̀ẹ́ ní Ravensbrück tó ti wá di ibi tí wọ́n ń kó àwọn nǹkan ìṣẹ̀ǹbáyé sí ti ṣe ètò kan tí wọ́n máa fi hàn ní àwọn ìlú káàkiri. Àkọlé ètò náà ni “Wọ́n Fòfin De Àwọn Ẹlẹ́rìí Jèhófà, Wọ́n sì Ṣe Inúnibíni sí Wọn ní Àgọ́ Ìṣẹ́niníṣẹ̀ẹ́ Ravensbrück àti Láwọn Ilé Ẹ̀wọ̀n Míì ní GDR.” Àfihàn náà jẹ́ ká rí bí wọ́n ṣe fìyà jẹ àwọn Ẹlẹ́rìí Jèhófà ní Jámánì lábẹ́ ìjọba Násì (1933-1945), lábẹ́ ìjọba German Democratic Republic (ìyẹn GDR tàbí East Germany; lọ́dún 1949 sí 1990) àti lábẹ́ ìjọba Weimar Republic (lọ́dún 1918 sí 1933).
(Wo àpótí náà “ Ohun Tí Àwọn Ẹlẹ́rìí Jèhófà Kojú Lábẹ́ Ìjọba Mẹ́ta ní Jámánì.”) Wọ́n bẹ̀rẹ̀ sí í ṣàfihàn yìí lọ́jọ́ Sunday, April 22, 2018, níbi ìkóhun ìṣẹ̀ǹbáyé sí ní àgọ́ ìṣẹ́niníṣẹ̀ẹ́ Ravensbrück tó wà nílùú Fürstenberg, ní Jámánì.
Lọ́dún 2019, wọ́n máa gbé àfihàn yìí lọ sí àwọn ìlú míì bí Erfurt, Rostock, àti Potsdam. Nílùú Potsdam, ilé ìjọba ìpínlẹ̀ Brandenburg ni wọ́n ti máa ṣe àfihàn náà.
Ìtàn ìgbésí ayé Adolf Graf níbi àfihàn náà, òun náà wà lára àwọn tó jìyà lábẹ́ ìjọba Násì àti Kọ́múníìsì.
Àfihàn náà sọ ìtàn méjìlá (12) lára àwọn ará wa tí wọ́n jìyà lábẹ́ ìjọba Násì àti ìjọba Kọ́múníìsì ti GDR.
Lára ohun táwọn èèyàn máa rí níbi àfihàn náà ni ọ̀rọ̀ iléeṣẹ́ rédíò tí wọ́n gbà sílẹ̀ tó dá lórí ìtàn àwọn ará wa àti lẹ́tà ìdágbére táwọn ará wa kọ nígbà tí wọ́n dájọ́ ikú fún wọn. Yàtọ̀ síyẹn, wọ́n tún máa rí àwọn ìwé ìròyìn tó jáde nígbà ìjọba Násì àtàwọn fáìlì pàtàkì míì tí wọ́n kọ nígbà yẹn lọ́hùn-ún.
Ọ̀pọ̀ àwọn èèyàn lásìkò yẹn ni wọ́n fi sẹ́wọ̀n nítorí ẹ̀yà tí wọ́n ti wá, ẹgbẹ́ òṣèlú tí wọ́n wà tàbí ìwà ọ̀daràn tí wọ́n hù. Àmọ́ àfihàn yẹn jẹ́ kó ṣe kedere pé wọ́n ju àwọn ará wa sẹ́wọ̀n nítorí ohun tí wọ́n gbà gbọ́.
Nígbà tí wọ́n ń ṣayẹyẹ ìbẹ̀rẹ̀ ètò náà, òpìtàn kan tó ń jẹ́ Ọ̀mọ̀wé Detlef Garbe sọ pé: “Àwọn ọlọ́pàá Násì kórìíra àwọn Ẹlẹ́rìí Jèhófà torí pé ìgbàgbọ́ àwọn Ẹlẹ́rìí yẹn lágbára, wọ́n wà níṣọ̀kan, wọn ò sì bọ́hùn láìka ohun tí wọ́n ṣe fún wọn sí.
Ìgbàgbọ́ àwọn Ẹlẹ́rìí Jèhófà fẹsẹ̀ múlẹ̀ kódà nínú àgọ́ ìṣẹ́niníṣẹ̀ẹ́ torí ó dá wọn lójú pé Ọlọ́run máa gbà wọ́n sílẹ̀ àti pé wọ́n ṣe ara wọn ní òṣùṣù ọwọ̀.” Bákan náà lónìí, tí ìjọba orílẹ̀-èdè kan bá bẹ̀rẹ̀ sí í ta ko àwọn Ẹlẹ́rìí Jèhófà tàbí tó fòfin de iṣẹ́ wa bá a ṣe rí i ní Rọ́ṣíà, ọkàn wọn máa ń balẹ̀ pé Jèhófà máa fún wọn lókun láti fara dà á.​—Àìsáyà 54:17.
Jákèjádò ilẹ̀ Jámánì làwọn àlùfáà ṣọ́ọ̀ṣì ti ń wá bí wọ́n á ṣe fòfin de iṣẹ́ àwọn Akẹ́kọ̀ọ́ Bíbélì, ìyẹn àwa Ẹlẹ́rìí Jèhófà.
Láti nǹkan bí ọdún 1922 ni wọ́n ti ń fẹ̀sùn kan àwọn ará wa pé wọ́n ń “ta ìwé láìgbàṣẹ, wọn ò sì san owó orí.” Ìyà burúkú ni wọ́n máa ń fi jẹ àwọn tí wọ́n bá dá lẹ́bi.
Kódà láàárín ọdún 1927 àti 1930, ó fẹ́rẹ̀ẹ́ tó ẹgbẹ̀rún márùn-ún (5,000) ẹjọ́ àwọn ará wa tí wọ́n gbé lọ sílé ẹjọ́.
Lọ́dún 1928, àwọn àlùfáà ṣọ́ọ̀ṣì mú kí ẹ̀ka iléeṣẹ́ ìjọba tó ń rí sí ọ̀rọ̀ owó orí yọ àjọ Watch Tower Bible and Tract Society kúrò lára àwọn àjọ tí ìjọba fọwọ́ sí pé kí wọ́n má san owó orí.
Àwọn oníṣọ́ọ̀ṣì yẹn tiẹ̀ sọ ní gbangba pé àwọn fẹ́ mú kó nira fáwọn Akẹ́kọ̀ọ́ Bíbélì láti máa wàásù.
Àwọn ará wa gbé ọ̀rọ̀ náà lọ sílé ẹjọ́, ilé ẹjọ́ sì dá wọn láre.
Ní November 1931, àwọn ọlọ́pàá nílùú Munich fòfin de ìwé àwọn Akẹ́kọ̀ọ́ Bíbélì ní agbègbè Bavaria.
Nígbà tó di February 1932, ìjọba ìpínlẹ̀ Upper Bavaria fọwọ́ sí ìfòfindè náà, àwọn ará wa sì pe ẹjọ́ kòtẹ́milọ́rùn. Àmọ́ nígbà tó di March ọdún yẹn, Ilé Iṣẹ́ Tó Ń Bójú Tó Ọ̀rọ̀ Abẹ́lé ní ìpínlẹ̀ Bavaria fọwọ́ rọ́ ẹjọ́ àwọn Akẹ́kọ̀ọ́ Bíbélì náà dà nù, wọ́n ní “kòlẹ́sẹ̀ nílẹ̀.”
Ni January 30, 1933, Adolf Hitler di alákòóso ìlú Jámánì, kò sì fàyè gba àwọn èèyàn láti máa pàdé pọ̀ tàbí kí wọ́n máa tẹ ìwé jáde.
Nígbà táwọn ará wa ń pín ìwé Crisis lákànṣe láti April 8 sí 16, ṣe ni ìjọba ìpínlẹ̀ Bavaria fòfin de iṣẹ́ wa.
Lẹ́yìn ìwàásù àkànṣe yẹn, àwọn ìjọba ìpínlẹ̀ míì náà fòfin de àwa Ẹlẹ́rìí Jèhófà.
Ọ̀pọ̀ àwọn àlùfáà ṣọ́ọ̀ṣì ló gbárùkù ti Hitler bó ṣe ń ṣe inúnibíni sáwa Ẹlẹ́rìí Jèhófà.
Ní April 20, 1933, nínú ètò kan tí wọ́n ṣe lórí rédíò láti ṣayẹyẹ ọjọ́ ìbí Hitler, àlùfáà ṣọ́ọ̀ṣì Lutheran kan tó ń jẹ́ Otto sọ pé: “Ṣọ́ọ̀ṣì Lutheran ti ìpínlẹ̀ Saxony ti ronú gan-an nípa ìjọba tuntun tó gorí àlééfà yìí, a sì ti pinnu pé a máa fọwọ́ sowọ́ pọ̀ pẹ̀lú ìjọba tuntun yìí láti mú kí orílẹ̀-èdè wa di alágbára, kí ẹ̀sìn Kristẹni sì gbèrú.
Àṣeyọrí kan tá a ṣe lẹ́nu ìgbà tá a bẹ̀rẹ̀ sí í fọwọ́ sowọ́ pọ̀ pẹ̀lú ìjọba ni ti ìfòfindè tí ìjọba ṣe lórí Ẹgbẹ́ Àwọn Akẹ́kọ̀ọ́ Bíbélì Onítara Kárí Ayé àtàwọn àjọ míì tó wà lábẹ́ rẹ̀ ní Saxony.” Nígbà tó fi máa di àárín ọdún 1933, ọ̀pọ̀ ìjọba ìpínlẹ̀ ló ti fòfin de àwa Ẹlẹ́rìí Jèhófà, (April 1, 1935 ni wọ́n kéde ìfòfindè àwa Ẹlẹ́rìí Jèhófà nílé lóko) àwọn ọmọ ogun Hitler sì gbẹ́sẹ̀ lé ẹ̀ka ọ́fíìsì wa.
Àìmọye ìgbà làwọn agbófinró tú ilé àwọn ará wa, ọ̀pọ̀ nínú wọn ni wọ́n sì mú.
Nígbà tí Ogun Àgbáyé Kejì fi máa parí, nínú nǹkan bí ẹgbẹ̀rún mẹ́ẹ̀ẹ́dọ́gbọ̀n (25,000) Ẹlẹ́rìí tó wà ní Jámánì, nǹkan bí ẹgbẹ̀rún mẹ́wàá àti ọgọ́rùn-ún méje (10,700) nínú wọn ni ìjọba Násì ṣe inúnibíni sí, ẹgbẹ̀rún méjì àti ọgọ́rùn-ún mẹ́jọ (2,800) ni wọ́n rán lọ sí àgọ́ ìṣẹ́niníṣẹ̀ẹ́, nǹkan bí ẹgbẹ̀rún kan ló sì pàdánù ẹ̀mí wọn.
Bó tiẹ̀ jẹ́ pé ìjọba yìí tí wọ́n tún ń pè ní ìjọba East Germany sọ pé ìṣàkóso àwọn kì í ṣe bóofẹ́ bóokọ̀ bíi táwọn Násì, síbẹ̀ àwọn náà fojú pọ́n àwa Ẹlẹ́rìí Jèhófà bíi ti ìjọba Násì.
Láàárín ọdún 1950 àti 1985, èyí tó jú ẹgbẹ̀rún márùn-ún àwọn Ẹlẹ́rìí ní wọ́n fẹ̀sùn kàn pé wọ́n ń “ṣiṣẹ́ lòdì sí ìjọba,” wọ́n ń “sọ̀rọ̀ lòdì sí ìjọba,” wọ́n sì ń “ṣagbátẹrù ogun.” Ẹ̀wọ̀n ọdún márùn-ún àtààbọ̀ ni wọ́n sábà máa ń bù lé àwọn ará wa lọ́kùnrin àti lóbìnrin.
Àwọn ará tó jẹ́ méjìlélọ́gọ́ta ni wọ́n kú sẹ́wọ̀n lábẹ́ ìjọba GDR.
Àjọ Munich Documentation Centre for the History of National Socialism ṣàfihàn fọ́tò àwọn Ẹlẹ́rìí Jèhófà àti àkọsílẹ̀ ohun tí ìjọba Násì fojú wọn rí. Ọgọ́ta (60) làwọn nǹkan tó dà bíi pátákó tí wọ́n fi ṣàfihàn náà, wọ́n sì gbé wọn kọ́ sára ògiri.
Àjọ kan tí wọ́n ń pè ní Munich Documentation Centre for the History of National Socialism ṣètò àkànṣe kan ní September 26, 2018, sí January 6, 2019, káwọn èèyàn lè mọ ohun ti ìjọba Násì fojú àwọn Ẹlẹ́rìí Jèhófà rí lásìkò tí wọ́n ń ṣàkóso.
Kò ní yà yín lẹ́nu pé orí ilẹ̀ kan náà tí oríléeṣẹ́ ẹgbẹ́ òṣèlú Násì wà nígbà yẹn lọ́hùn-ún ni àjọ yìí kọ́ ọ́fíìsì wọn sí.
Nígbà tí wọ́n ń ṣayẹyẹ ìṣílé ọ́fíìsì tuntun náà, Ọ̀mọ̀wé Hans-Georg Küppers tó jẹ́ abẹnugan nípa àṣà àti ìṣẹ̀dálẹ̀ ìlú Munich ṣàlàyé ìdí tí wọ́n fi ṣètò ìran àpéwò náà, ó ní: “Ó ṣe pàtàkì ká ṣe àkànṣe ètò yìí torí kì í ṣèní, kì í ṣàná làwọn èèyàn kan ti ń sọ pé kò sóòótọ́ nínú ìtàn tó sọ pé ìjọba Násì pọ́n àwọn Ẹlẹ́rìí Jèhófà lójú, wọ́n ní irọ́ funfun báláú ni.
Torí náà, a fẹ́ káwọn èèyàn lóye pé òótọ́ lọ̀rọ̀ náà, wọ́n á sì kà nípa àwọn tí ìjọba pọ́n lójú.” Wọ́n ṣàkọsílẹ̀ ohun tí ìjọba Násì fojú àwọn arákùnrin wa rí lásìkò yẹn, wọ́n ṣàlàyé bí wọ́n ṣe fìgboyà hàn, tí wọn ò sẹ́ ìgbàgbọ́ wọn, tí wọ́n sì fara dà á. Ọgọ́ta (60) làwọn nǹkan tó dà bíi pátákó tí wọ́n kọ àwọn ìtàn náà sí, wọ́n sì gbé wọn kọ́ sára ògiri.
Ìrírí Martin àti Gertrud Pötzinger wà nínú ọ̀kan lára ohun tí wọ́n gbé kọ́ náà, wọ́n sọ bí ìjọba ṣe mú àwọn méjèèjì, tí wọ́n sì fi wọ́n sí àgọ́ ìṣẹ́niníṣẹ̀ẹ́ tó yàtọ̀ síra. Bẹ́ẹ̀ sì rèé, kò ju oṣù mélòó kan péré tí wọ́n ṣègbéyàwó.
Ọdún mẹ́sàn-án gbáko ni wọn ò fi fojú kan ara wọn.
Àwọn méjèèjì la ìpọ́njú yẹn já, Arákùnrin Pötzinger sí wà di ọ̀kan lára Ìgbìmọ̀ Olùdarí Àwa Ẹlẹ́rìí Jèhófà nígbà tó yá.
Ìjọba Násì pa Therese Kühner ní October 6, 1944.
Òmíràn ni ti Arábìnrin kan tó ń jẹ́ Therese Kühner. Ọdún 1929 ló di Ẹlẹ́rìí Jèhófà, (Akẹ́kọ̀ọ́ Bíbélì là ń pè wọ́n nígbà yẹn).
Nígbà tí ìjọba Jámánì fòfin de iṣẹ́ àwa Ẹlẹ́rìí Jèhófà, arábìnrin yìí yọ̀ǹda pé káwọn ará máa ṣèpàdé nínú ilé òun láìjẹ́ kí ẹnikẹ́ni mọ̀. Yàtọ̀ síyẹn, wọ́n tún máa ń dọ́gbọ́n tẹ àwọn ìwé wa nínú ilé rẹ̀.
Lẹ́yìn tí àṣírí tú sí ìjọba Násì lọ́wọ́, wọ́n mú Therese, wọ́n sì fẹ̀sùn kàn án pé “ó ń tẹ ìwé tó ta ko ìjọba, ó ń pín ìwé náà kiri, ó sì ń dá ojora sílẹ̀ fáwọn ọmọ ogun ìjọba.” Láìka gbogbo ohun tí wọ́n fojú Arábìnrin Kühner rí, kò bọ́hùn, ṣe ló di ìgbàgbọ́ rẹ̀ mú títí dójú ikú.
October 6, 1944 ni wọ́n pa á.
Ohun míì téèyàn máa rí kà ni báwọn ará wa ṣe pinnu pé àwọn ò ní dá sọ́rọ̀ ìṣèlú àti ogun, tí wọ́n sì kọ̀ láti bẹ́rí fún Hitler. Ìpinnu wọn yẹn ló mú kí ìjọba dìídì dájú sọ wọ́n, tí wọ́n sì fimú wọn dánrin.
Lọ́dún 1934, Hitler búra pé òun máa rí i dájú pé kò sí Ẹlẹ́rìí Jèhófà kankan lórílẹ̀-èdè náà mọ́. Ó sọ pé: “Àwọn èèyànkéèyàn yìí máa pòórá bí isó nílẹ̀ Jámánì!” Kó lè mú ọ̀rọ̀ ẹ̀ ṣẹ, Hitler ṣe baba-ńlá inúnibíni sáwọn ará wa, àmọ́ wọ́n fara dà á. Ibo lọ̀rọ̀ náà wá yọrí sí?
Hitler àti ẹgbẹ́ òṣèlú rẹ̀ ni ò sí mọ́, àmọ́ àwọn ará wa ṣì wà nílẹ̀ Jámánì digbí, kódà wọ́n lé ní ẹgbẹ̀rún lọ́nà ọgọ́rùn-ún kan àti márùndínláàádọ́rin (165,000).
A dúpẹ́ lọ́wọ́ Jèhófà tó sọ ìmọ̀ràn wọn dòfo, torí pé báwọn èèyàn tiẹ̀ ń pọ́n wa lójú, Ọlọ́run mú ká nírètí tí kì í “yọrí sí ìjákulẹ̀.”—Róòmù 5:3-5.
Ọjọ́ ọ̀hún rèé bí àná, ìyẹn ní ọgọ́rin (80) ọdún sẹ́yìn, nígbà tí ìjọba gbé Arákùnrin Minos Kokkinakis wọ̀ọ́ sínú ọkọ̀ ojú omi tí wọ́n fi máa ń kó àwọn ẹlẹ́wọ̀n. Lọkọ̀ náà bá forí lé erékùṣù kan tí wọ́n ń pè ní Amorgós láàárín agbami òkun Aegean Sea, lórílẹ̀-èdè Gíríìsì.
Ilé ẹjọ́ kan ló dá a lẹ́bi pé ó rú òfin tó ní káwọn èèyàn má ṣe bá ẹlòmíì sọ̀rọ̀ ẹ̀sìn, ilé ẹjọ́ ò sì gbọ́ tẹ́nu ẹ̀ kí wọ́n tó dá a lẹ́bi.
Eré la pè é, bí ìjọba ṣe bẹ̀rẹ̀ sí í nawọ́ gán àwa Ẹlẹ́rìí Jèhófà nìyẹn o. Láàárín ọdún 1938 sí 1992, wọ́n mú ẹgbẹ̀rún mọ́kàndínlógún, ọgọ́rùn-ún kan ó lè mẹ́tàdínláàádọ́ta (19,147) àwọn ará wa.
Láwọn ọdún yẹn, àwọn ará wa lọ́kùnrin àti lóbìnrin ò dẹ́kun àtimáa wàásù ìhìn rere Ìjọba Ọlọ́run bí ìjọba tiẹ̀ ń fìyà jẹ wọ́n, tí wọ́n ń mú wọn, tí wọ́n sì ń jù wọ́n sẹ́wọ̀n.
Ẹni ọgbọ̀n (30) ọdún ni Arákùnrinr Kokkinakis nígbà tọ́rọ̀ yìí wáyé, àtìgbà yẹn náà ló ti ń jà fún ẹ̀tọ́ tó ní láti wàásù, odindi àádọ́ta (50) ló sì fi ja ìjà yìí.
Ó lè ní ọgọ́ta (60) ìgbà tí wọ́n mú un, ó sì lé lọ́dún mẹ́fà tó lò lẹ́wọ̀n àti láwọn erékùṣù tí wọ́n ń kó àwọn ẹlẹ́wọ̀n sí. Wọ́n fi ojú òun àtàwọn Ẹlẹ́rìí Jèhófà míì rí màbo ní gbogbo àsìkò yẹn.
Wọ́n tún mú un nígbà tó pé ẹni ọdún mẹ́tàdínlọ́gọ́rin (77). Ó pẹjọ́ kòtẹ́milọ́rùn àmọ́ ilé ẹjọ́ kò gba tiẹ̀ rò, ló bá gbọ́rọ̀ náà lọ sí Ilé Ẹjọ́ Gíga Jù Lọ ní Gíríìsì.
Nígbà táwọn yẹn tún da ẹjọ́ ẹ̀ nù, Arákùnrin Kokkinakis gbé ẹjọ́ náà lọ sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù (ECHR), pé orílẹ̀-èdè Gíríìsì ń fi ẹ̀tọ́ òun du òun bí wọn ò ṣe jẹ́ kóun sin Ọlọ́run bó ṣe fẹ́.
Nígbà tí ilé ẹjọ́ yẹn máa kéde ìdájọ́ wọn lọ́dún 1993, ṣe ni wọ́n dá Arákùnrin Minos Kokkinakis, ẹni ọdún mẹ́rìnlélọ́gọ́rin (84) láre.
* Ẹ wá rídìí tá a fi ń dáwọ̀ọ́ ìdùnnú, torí pé ọdún 2018 ló pé ọdún kẹẹ̀ẹ́dọ́gbọ̀n (25) tá a jagunmólú ẹjọ́ yẹn.
Ó ní ẹjọ́ Kokkinakis “jẹ́ ògúnnágbòǹgbò táwọn amòfin máa ń tọ́ka sí lára àwọn ìgbẹ́jọ́ tí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù bójú tó lórí ọ̀ràn jíjà fún ẹ̀tọ́ ẹni tó bá kan ọ̀ràn ìsìn.” Àpẹẹrẹ ni ẹjọ́ Kokkinakis á máa jẹ́ nígbàkigbà, pàápàá lásìkò tàwọn ìjọba orílẹ̀-èdè alágbára, bíi Rọ́ṣíà, ń fẹ̀tọ́ àwọn èèyàn Jèhófà dù wọ́n, tí wọ́n ò jẹ́ kí wọ́n jọ́sìn Ọlọ́run wọn bó ṣe fẹ́.
Àwa èèyàn Jèhófà níbi gbogbo láyé mọyì bí Arákùrin Kokkinakis ṣe ní ìgbàgbọ́, tí kò sì jẹ́ kí ẹnikẹ́ni ṣí òun lọ́wọ́ wíwàásù Ọ̀rọ̀ Ọlọ́run, ẹ̀kọ́ gidi nìyẹn jẹ́ fáwọn tó kojú àtakò àti inúnibíni lẹ́nu iṣẹ́ ìwàásù.
A ò jẹ́ gbàgbé ìtara rẹ̀ àti bó ṣe di ìgbàgbọ́ rẹ̀ mú ṣinṣin lójú inúnibíni.—Róòmù 1:8.
^ ìpínrọ̀ 3 Minos Kokkinakis kú ní January 1999.
Lẹ́yìn òde ìlú Athens nílẹ̀ Gíríìsì, iná sọ nínú igbó, atẹ́gùn líle sì mú kó túbọ̀ ràn bí iná ọyẹ́. Iná yìí ṣèpalára fáwọn èèyàn, ó sì ba nǹkan jẹ́.
Ó kéré tán, èèyàn mẹ́rìndínlọ́gọ́rin (76) ni ẹ̀mí wọn lọ sí i, àwọn ọgọ́sàn-an ó lé méje (187) ló sì fara pa níbi tíná ti ń jó. Iná yìí ni wọ́n gbà pé ó tíì ṣọṣẹ́ jù lórílẹ̀-èdè náà láti ohun tó lé lọ́dún mẹ́wàá sẹ́yìn.
Ìròyìn tá a gbọ́ láti ẹ̀ka ọ́fíìsì àwọn Ẹlẹ́rìí Jèhófà tó wà ní Gíríìsì ni pé ìkankan nínú àwọn arákùnrin wa ò fara pa, ìkankan nínú wọn ò sì kú.
Àmọ́ ó gba pé kí gbogbo àwọn ará wa tó wà níbi tí àjálù náà ti wáyé kó kúrò lágbègbè náà, àwọn ará tó sì wà láwọn ìjọ itòsí sì ti gbà wọ́n sílé.
Yàtọ̀ síyẹn, ilé mẹ́rin tó jẹ́ tàwọn Ẹlẹ́rìí Jèhófà ló bà jẹ́ gan-an, ilé kan tiẹ̀ wà tó bà jẹ́ kọjá àtúnṣe.
A ò dákẹ́ àdúrà lórí àwọn ará wa tí àjálù yìí ṣẹlẹ̀ sí àtàwọn ará wa tí ìfẹ́ ará mú kí wọ́n gba àwọn Ẹlẹ́rìí Jèhófà bíi tiwọn sílé.
(Jòhánù 13:​34, 35) A mọ̀ pé Jèhófà á túbọ̀ máa gbé àwọn ará wa ró lásìkò wàhálà yìí.
Déètì: July 5 sí 7, 2019
Ibi Tá A Ti Ṣe É: Pápá ìṣeré Athens Olympic Stadium ní ìlú Athens, Greece
Èdè: Albanian, Gẹ̀ẹ́sì, Gíríìkì, Èdè Adití ti Gíríìkì, Romany (ti Gúúsù Greece), Russian
Àwọn Tó Wá: 36,873
Àwọn Tó Ṣèrìbọmi: 406
Àwọn Tó Wá Láti Ìlẹ̀ Òkèèrè: 6,000
Áwọn Ẹ̀ka Ọ́fíísì Tó Wá: Alibéníà, Àméníà, Australasia, Bọ̀géríà, Central America, Central Europe, Fíjì, Japan, Kyrgyzstan, North Macedonia, Tọ́kì, Amẹ́rikà
Ìrírí: Òṣìṣẹ́ kan tọ́ máa ń ṣètó ìrìn àjò sọ pé: “Látìgbà tí mo ti bẹ̀rẹ̀ iṣẹ́ síṣètò ìrìn àjò, mí ò tíì rí ibikíbi láyé tí wọ́n ti ń ṣètò tó dáà bí eléyìí, kí wọ́n sì tún bójú tó àwọn arìnrìn àjò.
Ńṣe ni mò ń wò yín lánàá, ẹ wú mi lórí gan-an!
Ẹ ṣètò ẹgbẹ̀rún méjì ó lé ọgọ́rùn-ún mẹ́fà (2,600) arìnrìn àjò láàárìn wákàtí díẹ̀ lọ́nà tó dáa ju ti àwọn akọ́ṣẹ́mọṣẹ́ lọ.
Èyí tó wú mi lórí jù ni ẹ̀rín músẹ́ tó wà lójú yín.
Kí n sọ̀ótọ́, ọ̀pọ̀ ọdún ni mo ti wà lẹ́nu iṣẹ́ yìí, mo sì máa ń mọ̀ tẹ́nì kan bá ń rẹ́rìn-ín látọkàn wá tàbí tó bá jẹ́ pé ẹ̀rín ẹ̀ ò dọ́kàn.
Àmọ́, gbogbo yín lẹ̀ ń rẹ́rìn-ín látọkàn.”
Àwọn dókítà ṣèbẹ̀wò síbi ìpàtẹ wa níbi àpérò SIAARTI tí wọ́n ṣe ni erékùṣù Palermo Ọ̀pọ̀ dókítà ló ń dúpẹ́ lọ́wọ́ ètò wa torí ìsọfúnni tá a pèsè kárí ayé nípa onírúurú ìtọ́jú ìṣègùn àti iṣẹ́ abẹ láìfa ẹ̀jẹ̀ síni lára.
Ẹ̀ka Tó Ń Pèsè Ìsọfúnni fún Àwọn Ilé Ìwòsàn (lórílẹ̀-èdè Ítálì), tó wà ní ẹ̀ka ọ́fíìsì àwa Ẹlẹ́rìí Jèhófà nílùú Róòmù wà lára ètò tá a dá sílẹ̀ kárí ayé.
Ní October 10 sí 13, 2018, ẹgbẹ́ kan lórílẹ̀-èdè Ítálì tá a mọ̀ sí Italian Society of Anesthesia, Analgesia, Resuscitation, and Intensive Care (SIAARTI) ṣe àpérò kan nílùú Palermo ní erékùṣù Sísílì.
Níbi àpérò náà, àwọn tó ń ṣojú fún Ẹ̀ka Tó Ń Pèsè Ìsọfúnni fún Àwọn Ilé Ìwòsàn (lórílẹ̀-èdè Ítálì) àtàwọn tó wà nínú Ìgbìmọ̀ Alárinà Ilé Ìwòsàn ṣètò ìpàtẹ kan. Lẹ́yìn tí wọ́n parí àpérò yẹn, àwọn arákùnrin wa tún gbé ìpàtẹ yẹn lọ síbi àpérò Joint Congress of the Scientific Societies of Surgery tí wọ́n ṣe ní gbọ̀ngàn àpérò “La Nuvola” nílùú Róòmù.
A máa ń lo àǹfààní àwọn àpérò yìí láti pèsè àwọn ìsọfúnni tuntun nípa ìtọ́jú ìṣègùn láìlo ẹ̀jẹ̀ fún gbogbo dókítà tó nífẹ̀ẹ́ sí i.
Àwọn dókítà tó ń pa ìrora nígbà iṣẹ́ abẹ tí iye wọn tó ẹgbẹ̀rún méjì àti ọgọ́rùn-ún mẹ́jọ (2,800) ló wá síbi àpérò tí wọ́n ṣe nílùú Palermo.
Ẹgbẹ̀rún mẹ́ta àti ọgọ́rùn-ún márùn-ún (3,500) dókítà tó ń ṣiṣẹ́ abẹ ló wá síbi àpérò tí wọ́n ṣe nílùú Róòmù. Ó sì jọ pé àpérò àwọn dókítà tó ń ṣiṣẹ́ abẹ tó tíì gbòòrò jù lọ tí wọ́n ṣe lórílẹ̀-èdè Ítálì nìyẹn.
Àwọn aṣojú láwọn ilé ìwòsàn tó lórúkọ ló pésẹ̀ síbi àpérò náà.
Títí kan gbogbo àwọn tó wà nínú ẹgbẹ́ tá a mọ̀ sí Italian associations of surgeons àti American College of Surgeons ti orílẹ̀-èdè Ítálì.
Ọ̀pọ̀ ilé iṣẹ́ ló sì ti ètò náà lẹ́yìn, irú bí Ilé Iṣẹ́ Ètò Ìlera.
Dókítà kan tó ń jẹ́ Vincenzo Scuderi láti Ilé Ìwòsàn Policlinico ti Catania ní erékùṣù Sísílì, wá síbi ìpàtẹ wa níbi àpérò tí wọ́n ṣe nílùú Palermo.
Ní January 18, 2019, dókítà náà ṣe iṣẹ́ abẹ pàjáwìrì fún Ẹlẹ́rìí Jèhófà kan tó ní àìsàn tí wọ́n ń pè ní aortic dissection.
Dókítà náà ṣe iṣẹ́ abẹ tó díjú yìí láìlo ẹ̀jẹ̀.
Dókítà Scuderi ṣàlàyé pé: “[Ìpàtẹ] tẹ́ ẹ ṣe níbi àpérò SIAARTI lọ́dún 2018 ràn mí lọ́wọ́ gan-an.
Àwọn ìsọfúnni tẹ́ ẹ fún wa sì gbéṣẹ́ gan an.” Ní báyìí, àwọn dókítà tó ju ẹgbẹ̀rún márùn-ún (5,000) lórílẹ̀-èdè Ítálì ti gbà láti máa tọ́jú àwọn aláìsàn tó jẹ́ Ẹlẹ́rìí Jèhófà nípa lílo ìlànà ìtọ́jú ìṣègùn àti iṣẹ́ abẹ tí kò léwu, tó gbéṣẹ́, tí kò sì nílò ìfàjẹ̀sínilára.
Lọ́dọọdún, ìpíndọ́gba àwọn aláìsàn tó jẹ́ Ẹlẹ́rìí Jèhófà tí iye wọn tó ẹgbẹ̀rún mẹ́rìndínlógún (16,000) ló ń gba ìtọ́jú láìlo ẹ̀jẹ̀ lórílẹ̀-èdè Ítálì.
Lẹ́yìn àpérò náà, àwọn dókítà tó ń fún èèyàn láwọn oògùn tó ń dín ìrora kù àtàwọn tó ń ṣiṣẹ́ abẹ sọ ìrírí tí wọ́n ní nígbà tí wọ́n tọ́jú àwọn aláìsàn tó jẹ́ Ẹlẹ́rìí Jèhófà.
“Ọ̀pọ̀ ọdún ni mo fi tọ́jú àwọn aláìsàn tó jẹ́ Ẹlẹ́rìí Jèhófà.
Àwùjọ kan wà nínú ẹgbẹ́ SIAARTI tó máa ń rí sí ọ̀rọ̀ àwọn tí kò fẹ́ gba ẹ̀jẹ̀ sára. Ní nǹkan bí ọdún mélòó kan sẹ́yìn, àwùjọ yìí fún àwọn dókítà tó ń pa ìrora nígbà iṣẹ́ abẹ ní ìtọ́ni tí wọ́n á máa tẹ̀ lé nígbà tí wọ́n bá fẹ́ ṣiṣẹ́ abẹ tó díjú fún aláìsàn kan. Èyí máa jẹ́ káwọn dókítà mọ ọ̀nà tó dáa jù lọ láti tọ́jú aláìsàn náà.
Ìtọ́ni náà ṣe kedere nínú Ìwé Òfin (Àpilẹ̀kọ 2, 13 àti 32), Ìpolongo Ẹ̀tọ́ Ọmọnìyàn Lágbàáyé, Àpéjọ Oviedo, àti nínú ìwé òfin Ẹ̀tọ́ Ọmọnìyàn ti Ilẹ̀ Yúróòpù.’ ” ​—⁠Antonio Corcione, tó jẹ́ olùṣekòkáárí ní ojúkò tí wọ́n ti ń pààrọ̀ ẹ̀yà ara ti agbègbè Campania. Òun ló ń bójú tó ẹ̀ka àwọn tó ń pa ìrora nígbà iṣẹ́ abẹ tó sì ń pèsè ìtọ́jú àkànṣe ní ilé ìwòsàn Monaldi. Ó sì tún fìgbà kan jẹ́ ààrẹ ẹgbẹ́ Italian Society of Anesthesia, Analgesia, Resuscitation, and Intensive Care (SIAARTI). “Ìrírí tí mo ní nígbà tí mo tọ́jú àwọn Ẹlẹ́rìí Jèhófà ti ran èmi àtàwọn dókítà míì títí kan àwọn nọ́ọ̀sì lọ́wọ́, ó ti jẹ́ ká ṣàtúnṣe sí ọ̀nà tá à ń gbà ṣiṣẹ́ abẹ kí ẹ̀jẹ̀ tó máa dànù lè dín kù gan-an. Nípa bẹ́ẹ̀, aláìsan náà ò ní nílò ìfàjẹ̀sínilára.
Èyí ti mú kó rọrùn láti tọ́jú àwọn tí kò fẹ́ gba ẹ̀jẹ̀ sára, bákan náà a lè lo ọ̀nà yìí láti tọ́jú àwọn míì tí ò kọ̀ láti gba ẹ̀jẹ̀.”​—⁠Ugo Boggi, tó jẹ́ ọ̀jọ̀gbọ́n nípa onírúurú iṣẹ́ abẹ ní University of Pisa (Ítálì), òun ni igbákejì ọ̀jọ̀gbọ́n nínú iṣẹ́ abẹ ní University of Pittsburgh (USA), òun tún ni ààrẹ tí wọ́n ṣẹ̀ṣẹ̀ yàn fún ẹgbẹ́ Italian Society for Organ Transplantation (SITO) “Nínú gbogbo ẹ̀yà ara, ẹ̀dọ̀ ló ṣòro pààrọ̀ jù lọ.
Ẹ̀jẹ̀ tó sì máa ń dà tá a bá ń ṣiṣẹ́ abẹ inú ẹ̀dọ̀ pọ̀ débi pé ó lè la ẹ̀mí lọ.
Àmọ́, torí ẹ̀rí wà pé ẹgbẹẹgbẹ̀rún iṣẹ́ abẹ yìí ló wáyé kárí ayé, títí kan ọgọ́rọ̀ọ̀rún iṣẹ́ abẹ tá a ti pààrọ̀ ẹ̀dọ̀, a lè fi gbogbo ẹnu sọ pé a ti mọ ọ̀nà tó gbéṣẹ́ tá a lè fi dènà ẹ̀jẹ̀ tó ń dà lára.
Ká sòótọ́, a ti rí i pé ọgbọ́n wà tá a lè dá ká lè dènà ẹ̀jẹ̀ tó ń dà lára nígbà iṣẹ́ abẹ.
A ti mọ bá a ṣe lè ṣe é láìfa ẹ̀jẹ̀ síni lára.
Ó fẹ́rẹ̀ẹ́ jẹ́ pé gbogbo iṣẹ́ abẹ inú ẹ̀dọ̀ títí kan iṣẹ́ abẹ tá a fi ń pààrọ̀ ẹ̀dọ̀ là ń ṣe láìsí pé wọ́n fa ẹ̀jẹ̀ síni lára.
Nígbà tá a bá ń ṣe iṣẹ́ abẹ inú ẹ̀dọ̀, a kì í sábà fa ẹ̀jẹ̀ síni lára mọ́, torí pé dípò ká lò ọ̀nà tá a máa ń lò lọ́dún díẹ̀ sẹ́yìn, ṣe la ń ṣe iṣẹ́ abẹ náà lọ́nà tá a jẹ́ ká kíyè sí iṣan kọ̀ọ̀kan tó ń gbẹ́ ẹ̀jẹ̀ káàkiri inú ara.
Mo dúpẹ́ lọ́wọ́ àwọn Ẹlẹ́rìí Jèhófà torí pé àwọn ló jẹ́ ká mọ̀ nípa ohun tá ò tiẹ̀ ronú kàn ní nǹkan bí ọdún mẹ́wàá sí mẹ́ẹ̀ẹ́dógún sẹ́yìn, ìyẹn bá ò ṣe ní máa fi ẹ̀jẹ̀ ṣòfò​—⁠Umberto Cillo, tó jẹ́ ọ̀jọ̀gbọ́n nípa onírúurú iṣẹ́ abẹ àti olùdarí ẹ̀ka tó ń tọ́jú ẹ̀dọ̀ tó sì ń pààrọ̀ rẹ̀ ní Yunifásítì Padua, òun tún ni ààrẹ ẹgbẹ́ Italian Society for Organ Transplantation (SITO) “Mo bọ̀wọ̀ fáwọn aláìsàn tó jẹ́ Ẹlẹ́rìí Jèhófà gan-an torí wọ́n ní ìgbàgbọ́ tó lágbára.
Ó sì jẹ́ ọ̀kan lára ohun tó jẹ́ kí n sapá láti ọ̀pọ̀ ọdún wá kí n lè ṣàtúnṣe, kí n sì ṣe ohun tó máa múnú wọn dùn.
Mo gbà pé wọ́n yẹ lẹ́ni téèyàn ń bọ̀wọ̀ tó jinlẹ̀ fún.
Kò wu àwọn Ẹlẹ́rìí Jèhófà pé kí wọ́n kú, àmọ́ ojúlówó ìtọ́jú ni wọ́n ń fẹ́.”​—⁠Francesco Corcione, tó jẹ́ ọ̀jọ̀gbọ́n nípa iṣẹ́ abẹ ní University of Naples Federico II, òun ni ààrẹ àgbà ẹgbẹ́ Italian Society of Surgery (SIC), olóyè pàtàkì sì tún ni nínú ẹgbẹ́ Académie Nationale de Chirurgie, ìlú Paris lórílẹ̀-èdè Faransé “Ohun tí mo kọ́ lára àwọn Ẹlẹ́rìí Jèhófà ti jẹ́ kí n túbọ̀ gbà pé ó yẹ káwọn dókítà àtàwọn nọ́ọ̀sì máa bọ̀wọ̀ tó jinlẹ̀ fún àṣà ìbílẹ̀ àti ẹ̀sìn àwọn aláìsàn.
Mo gbà pé orílẹ̀-èdè Ítálì náà ti fọwọ́ sí ìwé òfin kan, ìyẹn Law 219 of December 2017 tí wọ́n pè ní ‘Provisions for informed consent and advance directives.’ Òfin yìí sọ pé kí dókítà tàbí nọ́ọ̀sì tó bẹ̀rẹ̀ sí tọ́jú aláìsàn kan, aláìsàn náà gbọ́dọ̀ lóye irú ìtọ́jú tó fẹ́ gbà lẹ́kùn-ún-rẹ́rẹ́, ó sì gbọ́dọ̀ fọwọ́ sí i pé kí wọ́n fóun nírú ìtọ́jú bẹ́ẹ̀.’ Tí dókítà tó fẹ́ ṣiṣẹ́ abẹ náà bá ṣàlàyé bí ìtọ́jú náà ṣe máa rí lọ́nà tó yéni tó sí rọrùn, a jẹ́ pé dókítà àti aláìsàn náà ti jọ fọwọ́ sí ìtọ́jú náà, ìyẹn á sì jẹ́ kí aláìsàn náà túbọ̀ lómìnira láti ṣe ìpinnu tó bá wù ú. Nípa bẹ́ẹ̀, ìtọ́jú náà á túbọ̀ gbéṣẹ́.”​—⁠Luca Ansaloni, tó jẹ́ olùdarí ẹ̀ka onírúurú iṣẹ́ abẹ àti iṣẹ́ abẹ pàjáwìrì ní Ilé Ìwòsàn Bufalini ní Cesena, ó tún jẹ́ ààrẹ ẹgbẹ́ Italian Society of Surgical Physiopathology (SIFIPAC) “Àwọn Ẹlẹ́rìí Jèhófà ti ràn wá lọ́wọ́ gan-an láti jẹ́ ká mọ ọgbọ́n tó túbọ̀ gbéṣẹ́ táá mú ká yẹra fún ìfàjẹ̀sínilára.
Àwọn ẹ̀rọ ìgbàlódé tí wọ́n fi ń ṣiṣẹ́ abẹ ti ṣèrànwọ́ gan-an fáwọn dókítà tí wọ́n gbà láti bọ̀wọ̀ fún ìpinnu aláìsàn tó kọ̀ láti gba ẹ̀jẹ̀ sára torí ohun tó gbà gbọ́.
Kéèyàn tọ́jú aláìsàn láìlo ẹ̀jẹ̀ máa dín ìnáwó kù gan-an, òun ló sì dáa jù.”​—⁠Diego Piazza, tó jẹ́ ààrẹ ẹgbẹ́ Italian Medical Association of Catania, òun ni olùdarí ẹ̀ka tó ń tọ́jú àìsàn jẹjẹrẹ ní Ilé Ìwòsàn Garibaldi-Nesima ní ìlú Catania, òun sì ni ààrẹ ẹgbẹ́ Italian Association of Hospital Surgeons tẹ́lẹ̀ (ACOI) “Àwọn dókítà kan rò pé kò séwu nínú kéèyàn gba ẹ̀jẹ̀ sára. Wọ́n nífẹ̀ẹ́ sí ìfàjẹ̀sínilára torí pé ó rọrùn láti gbà, kò wọ́n rárá, ó sì rọrùn láti dábàá rẹ̀ fún aláìsàn. Ohun míì tó jẹ́ kí wọ́n fẹ́ láti máa fa ẹ̀jẹ̀ síni lára ni pé ó tètè máa ń jẹ́ kí èròjà hemoglobin nínú sẹ́ẹ̀lì pupa inú ẹ̀jẹ̀ lọ sókè lára aláìsàn. Ìdí nìyẹn tí ọ̀pọ̀ dókítà fi máa ń fa ẹ̀jẹ̀ síni lára.
Bó tilẹ̀ jẹ́ pé ọdọọdún la túbọ̀ ń rí ẹ̀rí tó fi hàn pé, ó léwu gan-an tá a bá fa ògidì sẹ́ẹ̀lì pupa inú ẹ̀jẹ̀ tàbí èyíkéyìí lára èròjà ẹ̀jẹ̀ síni lára.
Kódà, ọ̀pọ̀ ìwádìí fi hàn pé aláìsàn tó gba ẹ̀jẹ̀ sára máa ń níṣòro ju aláìsàn tí kò gba ẹ̀jẹ̀ sára lọ. Àwọn tó gba ẹ̀jẹ̀ sára tètè máa ń kú tàbí kí wọ́n tètè ṣàìsàn, wọ́n sì máa ń pẹ́ nílé ìwòsàn torí àìsàn rọpá rọsẹ̀, egbò inú kíndìnrín, ẹ̀jẹ̀ tó ń dì, kòkòrò inú ẹ̀jẹ̀ àti àìsàn tí kì í jẹ́ kéèyàn lè mí dáadáa.
Mo gbà pé ọ̀nà tá a gbà tọ́jú àwọn Ẹlẹ́rìí Jèhófà láti àádọ́ta (50) ọdún sẹ́yìn ti mú káwọn dókítà mọ bí wọ́n ò ṣe ní jẹ́ kí ẹ̀jẹ̀ ṣòfò nígbà tí wọ́n bá ń ṣiṣẹ́ abẹ àti bí wọ́n ṣe lè ṣiṣẹ́ abẹ láìlo ẹ̀jẹ̀.”​—⁠Giandomenico Biancofiore, tó jẹ́ olùdarí iṣẹ́ abẹ tó díjú ní ẹ̀ka anesthesia and resuscitation in transplants ní Pisa University Hospital, òun sì ni igbákejì ọ̀jọ̀gbọ́n ní ẹ̀ka anesthesiology and resuscitation ní University of Pisa
Ní April 6, 2018, Ilé Ẹjọ́ Termini Imerese nílùú Sicily lórílẹ̀-èdè Ítálì dájọ́ pé dókítà oníṣẹ́ abẹ kan jẹ̀bi ẹ̀sùn ọ̀daràn torí pé ó fipá fa ẹ̀jẹ̀ sí obìnrin kan tó jẹ́ Ẹlẹ́rìí Jèhófà lára.
Wọ́n ní kí dókítà náà san ẹgbẹ̀rún mọ́kànlá àti ọgọ́rùn-ún mẹ́fà ó lé márùn-ún owó dọ́là ti ilẹ̀ Amẹ́ríkà ($11,605 U.S.) fún obìnrin náà gẹ́gẹ́ bí owó gbà-máà-bínú, kó sì tún san ẹgbẹ̀rún márùn-ún àti ọgọ́rùn-ún mẹ́jọ ó lé mẹ́ta owó dọ́là ti ilẹ̀ Amẹ́ríkà ($5,803 U.S.) fún ọkọ obìnrin náà tóun náà jẹ́ Ẹlẹ́rìí Jèhófà.
Ìgbà àkọ́kọ́ rèé tí ilé ẹjọ́ ilẹ̀ Ítálì máa dájọ́ pé dókítà kan jẹ̀bi ẹ̀sùn ọ̀daràn torí pé ó fi ẹ̀tọ́ tí aláìsàn ní lábẹ́ òfin dù ú, níwọ̀n ìgbà tó jẹ́ pé èèyàn lẹ́tọ̀ọ́ láti pinnu ohunkóhun tó fẹ́ kí ẹlòmíì ṣe sí ara òun.
Ohun tó ṣẹlẹ̀ gan-an ni pé ní December 2010, wọ́n ṣiṣẹ́ abẹ fún arábìnrin tá à ń sọ̀rọ̀ ẹ̀ yìí níbi òróòro, àmọ́ àwọn ìṣòro kan jẹyọ lẹ́yìn iṣẹ́ abẹ náà.
Bó tiẹ̀ jẹ́ pé léraléra ló ń sọ pé òun ò gba èròjà inú ẹ̀jẹ̀ sára, agbára ẹ̀ ò ká dókítà náà, ó sì fipá fa àwọn sẹ́ẹ̀lì pupa inú ẹ̀jẹ̀ sí i lára.
Dókítà tó ṣiṣẹ́ abẹ náà parọ́ pé adájọ́ ilé ẹjọ́ ló fún òun láṣẹ láti ṣe bẹ́ẹ̀.
Nígbà tó yá, obìnrin náà àti ọkọ ẹ̀ fẹjọ́ sun Ọ́fíìsì Olùpẹ̀jọ́.
Ilé ẹjọ́ sì pinnu pé “tí Ẹlẹ́rìí Jèhófà kan bá ti dàgbà tó lábẹ́ òfin, tó sì ní làákàyè tó, .
dókítà ò gbọ́dọ̀ fún un nírú ìtọ́jú yìí” tí onítọ̀hún bá ti lóhun ò fẹ́.
Ilé ẹjọ́ tún kéde pé Òfin Orílẹ̀-èdè Ítálì ò fàyè gbà á kí dókítà fipá fún ẹnì kan ní irú ìtọ́jú kan pàtó tó bá ti lóun ò fẹ́, kódà kí dókítà sọ pé ó dáa kó gba irú ìtọ́jú bẹ́ẹ̀.
Bí ilé ẹjọ́ náà ṣe sọ, “ti pé dókítà rí i pé ìtọ́jú kan pọn dandan .
kì í ṣe àwáwí láti fipá mú kí aláìsàn gba ìtọ́jú tó ti fara balẹ̀ ṣàlàyé lọ́nà tó ṣe kedere pé òun ò fẹ́.” Daniele Rodriguez, tó jẹ́ ọ̀jọ̀gbọ́n ní Ẹ̀ka Ìmọ̀ Ìṣègùn Lábẹ́ Òfin àti Ìlànà Ìtọ́jú ní Yunifásítì Padua, tún jẹ́rìí sí ọ̀rọ̀ yìí nígbà tó ń jábọ̀ lórí ẹjọ́ náà. Ó kíyè sí i pé “[àpilẹ̀kọ] 32 nínú Òfin [Ítálì] jẹ́ kó ṣe kedere pé èèyàn lẹ́tọ̀ọ́ láti sọ pé òun ò gba irú ìtọ́jú kan pàtó.
Òfin sọ pé ‘a ò gbọ́dọ̀ fipá mú ẹnikẹ́ni láti gba irú ìtọ́jú kan pàtó àfi tí òfin bá fọwọ́ sí i.’” Amòfin kan lórílẹ̀-èdè Ítálì, tó sì tún jẹ́ ògbóǹkangí nínú òfin tó jẹ mọ́ ìlera, tórúkọ ẹ̀ ń jẹ́ Luca Benci sọ̀rọ̀ lórí ìpinnu tí ilé ẹjọ́ ṣe, ohun tó kọ nínú ìwé Quotidiano Sanità (Health Daily) rèé: “Kò sí òfin tó sọ pé ó pọn dandan kí aláìsàn gba ẹ̀jẹ̀ sára tó bá lóun ò fẹ́.
Ẹ̀tọ́ tí aláìsàn ní láti sọ pé òun ò gba irú ìtọ́jú kan borí ohun gbogbo.” Ọ̀kan lára àwọn agbẹjọ́rò àwọn Ẹlẹ́rìí Jèhófà tó ń jẹ́ Marcello Rifici sọ pé: “Inú wa dùn láti rí i pé ẹjọ́ tí ilé ẹjọ́ dá yìí bá ìlànà tí wọ́n ń tẹ̀ lé nílẹ̀ Yúróòpù mu, bí èyí tó hàn nínú àwọn ẹjọ́ tí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù ti dá, tó jẹ́ kó ṣe kedere pé gbogbo aláìsàn ló lẹ́tọ̀ọ́ láti pinnu irú ìtọ́jú tí wọ́n fẹ́.
Kẹ́ ẹ sì máa wò ó, lọ́dún 2017, Ilé Ìgbìmọ̀ Aṣòfin Ilẹ̀ Ítálì ṣe òfin 219/2017, tí wọ́n mọ̀ sí ‘Òfin Ohun Tí Mo Fẹ́,’ (ìyẹn Living Will Law) àwọn ìlànà inú òfin yẹn sì bá ìpinnu tí ilé ẹjọ́ ṣe yìí mu.” Òmíì lára àwọn agbẹjọ́rò àwọn Ẹlẹ́rìí Jèhófà tó ń jẹ́ Lucio Marsella tún sọ pé: “Ìpinnu tí ilé ẹjọ́ ṣe yìí máa ṣèrànwọ́ fún gbogbo àwọn dókítà onígboyà tó ń ṣe gbogbo ohun tí wọ́n lè ṣe láti tọ́jú àwọn aláìsàn láìfi ẹ̀tọ́ tí wọ́n ní láti yan ìtọ́jú tí wọ́n fẹ́ dù wọ́n.”
Ní August 22, ìmìtìtì ilẹ̀ tó lágbára kan ṣẹlẹ̀ ní erékùṣù Ischia tó wà létíkun ìlú Naples, lórílẹ̀-èdè Ítálì. Ìmìtìtì ilẹ̀ náà ba ọ̀pọ̀lọpọ̀ ilé jẹ́, ó sì sọ nǹkan bí ẹgbẹ̀rún méjì ó lé ọgọ́rùn-ún mẹ́fà [2,600] èèyàn di aláìnílé.
Ó lé ní ogójì [40] èèyàn tó fara pa, àwọn méjì ló sì kú.
A ò tíì gbọ́ pé ìkankan nínú àwọn ọgọ́rùn-ún mẹ́fà ó lé mẹ́tàlélọ́gbọ̀n [633] Ẹlẹ́rìí Jèhófà tó ń gbé ní erékùṣù náà ko jàǹbá tàbí fara gbọgbẹ́, àmọ́ ilé àwọn ìdílé Ẹlẹ́rìí Jèhófà mẹ́sàn-án ló bà jẹ́.
Àwọn Ẹlẹ́rìí Jèhófà tó wà lágbègbè náà ti ń ran àwọn ará bíi tiwọn lọ́wọ́, ìyẹn àwọn tọ́rọ̀ yìí kàn, wọ́n sì ń fi ọ̀rọ̀ Ọlọ́run tù wọ́n nínú.
Agbẹnusọ fún Àwa Ẹlẹ́rìí Jèhófà: Kárí Ayé: David A. Semonian, Ọ́fíìsì Agbéròyìnjáde, +1-845-524-3000 Ítálì: Christian Di Blasio, +39-06-872941
Ní May 15, 2019, Ilé Ẹjọ́ Gíga jù Lọ ní Ítálì fọwọ́ sí i pé àwọn ará wa lẹ́tọ̀ọ́ láti pinnu irú ìtọ́jú ìṣègùn tó wù wọ́n.
Ilé ẹjọ́ náà mú kó ṣe kedere pé aláìsàn kan lẹ́tọ̀ọ́ láti yan aṣojú fún ọ̀rọ̀ ìtọ́jú ìṣègùn, tó sì máa gbèjà aláìsàn náà kí wọ́n má bàa fa ẹ̀jẹ̀ sí i lára.
Yàtọ̀ síyẹn, Ilé ẹjọ́ náà tẹnu mọ́ ọn pé ó bófin mu lórílẹ̀-èdè Ítálì kí aláìsàn kan yan ẹni tó máa ṣojú fúnni lórí ọ̀rọ̀ ìtọ́jú ìṣègùn tó bá ṣẹlẹ̀ pé aláìsàn náà dákú gbọnrangandan tàbí kò lè sọ̀rọ̀ mọ́.
Arákùnrin àti Arábìnrin Cappelli Ilé ẹjọ́ ṣe ìpinnu yìí nítorí àwọn ẹjọ́ tó wáyé nípa Arákùnrin Luca Cappelli tó jẹ́ alàgbà nínú ìjọ.
Ó ti tó ọdún mẹ́ẹ̀ẹ́dọ́gbọ̀n (25) báyìí tó ti ní ìṣòro inú iṣan tí ẹ̀jẹ́ ń gbà kọjá nínú ọpọlọ.
Àìsàn tó ń ṣe Arákùnrin Cappelli le débi pé ó nílò onírúurú ìtọ́jú ìṣègùn àti pé nígbà míì kò ní lè sọ̀rọ̀.
Kí wọ́n tó bẹ̀rẹ̀ sí í tọ́jú ẹ̀, ó rí i pé òun kọ̀rọ̀ kún káàdì Advance Medical Directive, ó sì yan ìyàwó rẹ̀ Francesca láti ṣojú fún un nínú ọ̀rọ̀ ìtọ́jú ìṣègùn.
Àmọ́, adájọ́ kan nílé ẹjọ́ kòtẹ́milọ́rùn kò gbà kí ìyàwó arákùnrin yìí sojú fún un nínú ọ̀rọ̀ ìtọ́jú ìṣègùn, torí náà kò sí bí Arákùnrin Cappelli ṣe lè dáàbò bo ara ẹ̀ kí wọ́n má bàa fa ẹ̀jẹ̀ sí i lára.
Wọ́n gbé ẹjọ́ Arákùnrin Cappelli dé Ilé Ẹjọ́ Gíga Jù Lọ ní February 16, 2017.
Ilé Ẹjọ́ Gíga Jù Lọ sì sọ pé àwọn ilé ẹjọ́ kéékèèké yìí tàpá sí Òfin orílẹ̀-èdè Ítálì àti ti European Convention of Human Rights, tó fún aláìsàn kan lẹ́tọ̀ọ́ láti ṣe ìpinnu fúnra ẹ̀.
Ohun tó wúni lórí níbẹ̀ ni pé, ilé ẹjọ́ náà sọ pé “ó ṣe pàtàkì, ó sì yẹ kí wọ́n fi da aláìsàn kan lójú pé wọ́n máa dáàbò bo ẹ̀tọ́ rẹ̀ tó bá sọ pé òun ò nífẹ̀ẹ́ sírú ìtọ́jú ìṣègùn kan nítorí ohun tó gbà gbọ́.” Ilé Ẹjọ́ Gíga Jù Lọ dájọ́ pé káwọn ilé ẹjọ́ tó wà lórílẹ̀-èdè Ítálì túbọ̀ máa bọ̀wọ̀ fún ìpinnu táwọn ará wa ṣe pé àwọn ò ní gba ẹ̀jẹ̀.
Kárí ayé ni inú àwa Ẹlẹ́rìí Jèhófà ti dùn sí ìdájọ́ Ilé Ẹjọ́ Gíga Jù Lọ yìí. Ìdí ni pé wọ́n dáàbò bo ẹ̀tọ́ táwọn ará wa lórílẹ̀-èdè Ítálì ní láti má ṣe gba ẹ̀jẹ́ torí pé kò bá ìgbàgbọ́ wọn mu.​—Ìṣe 15:29.
Àmì ìrántí tí wọ́n gbé sí abúlé Risiera di San Sabba, ní ìlú Trieste.
Àwọn Ẹlẹ́rìí Jèhófà tó wà ní àgọ́ ìṣẹ́niníṣẹ̀ẹ́ nígbà yẹn máa ń ní àmì onígun mẹ́ta aláwọ̀ àlùkò lára aṣọ wọn Ní May 10, 2019, àwọn aláṣẹ ìjọba, àwọn òpìtàn, àwọn akọ̀ròyìn, àti ọ̀pọ̀ àlejò míì wá síbi ètò kan tí wọ́n ti ṣí aṣọ lójú àmì tí wọ́n ṣe ní ìrántí ọ̀pọ̀ àwọn ará wa lọ́kùnrin àti lóbìnrin tí ẹgbẹ́ òṣèlú Násì àti Ìjọba Aláṣẹ Oníkùmọ̀ ṣe inúnibíni sí.
Ètò ìrántí náà wáyé ní abúlé Risiera di San Sabba ní ìlú Trieste, tó wà ní àríwá ìlà-oòrùn orílẹ̀-èdè Ítálì, abúlé yìí ni wọ́n ti ń fi ẹ̀rọ fẹ́ ìrẹsì tẹ́lẹ̀ kí wọ́n tó sọ ọ́ di àgọ́ ìṣẹ́niníṣẹ̀ẹ́ kan ṣoṣo lórílẹ̀-èdè Ítálì tó ní ibi tí wọ́n ti ń dáná sun òkú.
Àwọn ilé iṣẹ́ oníròyìn ti àdúgbò àti ti ìjọba náà wá síbi tí wọ́n ti ṣí aṣọ lójú àmì ìrántí náà, tó fi mọ́ Canale 5, tó jẹ́ ìkànnì tẹlifíṣọ̀n táwọn èèyàn ń wò jù lọ lórílẹ̀-èdè náà.
Àsọyé kan tó dá lórí ìdúróṣinṣin ni Christian Di Blasio, tó jẹ́ agbẹnusọ fún àwọn Ẹlẹ́rìí Jèhófà ni orílẹ̀-èdè Ítálì fi bẹ̀rẹ̀ ètò ìrántí náà.
Ó sọ pé: “Lára àwọn tí ìjọba Násì ṣe inúnibíni sí, àwọn ẹlẹ́rìí Jèhófà nìkan ṣoṣo ló jẹ́ pé kìkì nítorí ohun tí wọ́n gbà gbọ́ ni ìjọba Násì ṣe ṣe inúnibíni sí wọ́n.
Àwọn nìkan ni sì àwùjọ tó ní àǹfààní láti ṣe nǹkan kan tí ikú á fi yẹ̀ lórí wọn.
Kí wọ́n wulẹ̀ sẹ́ ìgbàgbọ́ wọn ni, kí wọ́n sì sọ pé ti ìjọba làwọn á ṣe.
Síbẹ̀, wọ́n ní ìgboyà tó mú kí wọ́n dúró lórí ìwà tó yẹ ká bá lọ́wọ́ Kristẹni, ìyẹn ni pé wọ́n ní jẹ́ adúróṣinsin sí Ọlọ́run, wọ́n sì tún nífẹ̀ẹ́ àwọn èèyàn.”
Lẹ́yìn yẹn ni Arákùnrin Di Blasio fi fídíò ìfọ̀rọ̀wánilẹ́nuwò pẹ̀lú Arábìnrin Emma Bauer han àwọn tó wà níkàlẹ̀, nínú fídíò náà, Arábìnrin Emma Bauer ròyìn bi òun àti ìdílé òun ṣe fojú winá inúnibíni nígbà Ogun Àgbáyé Kejì.
Ó ṣàlàyé pé àwọn Kristẹni tòótọ́ ò ní yẹsẹ̀ lórí ohun tó tọ́, kódà tó bá máa la ikú lọ.
Ní ìparí ètò ìrántí náà, olórí ìlú Trieste, Roberto Dipiazza, bá àwọn tó wá síbẹ̀ sọ̀rọ̀.
Ó ní: “Àmì ìrántí yìí dùn mọ́ mi nínú gan-an.
A gbọ́dọ̀ wá nǹkan ṣe kí irú inúnibíni bẹ́ẹ̀ má bàa ṣẹlẹ̀ mọ́ láé.” Ẹ̀yìn yẹn ni wọ́n wá ṣí aṣọ lójú àmì ìrántí náà.
Ọ̀pọ̀ ọ̀mọ̀wé àtàwọn ìlúmọ̀ọ́ká sọ̀rọ̀ lórí bí ètò ìrántí náà ti ṣe pàtàkì tó.
Bí àpẹẹrẹ, Giorgio Bouchard, ààrẹ àná fún Àgbájọ Àwọn Ṣọ́ọ̀ṣì Ajíhìnrere Lórílẹ̀-Èdè Ítálì sọ pé: “Yàtọ̀ sí àwọn Ẹlẹ́rìí Jèhófà, kò sí àwùjọ ẹ̀sìn náà táwọn ọmọ ìjọ rẹ̀ tíì fẹ̀mí ara wọn lélẹ̀ tó báyìí rí nítorí ohun tí wọ́n gbà gbọ́.
Àmọ́, ṣe ni ìrírí tó le koko táwọn Ẹlẹ́rìí ní yìí túbọ̀ mú kí wọ́n lágbára, wọ́n sì wá fìdí ẹ̀rí múlẹ̀ fáwọn èèyàn, àti fún Ọlọ́run pàápàá, pé àwọn ni ẹ̀sìn Kristẹni kan ṣoṣo tó ta ko èròǹgbà tí Ìjọba Násì gbé lárugẹ.” (Fún àlàyé síwájú sí i, wo àpótí tó wà nísàlẹ̀.)
A nírètí pé àwọn èèyàn tó tó ẹgbẹ̀rún lọ́nà ọgọ́fà (120,000 ) lá máa ṣèbẹ̀wò síbi àmì ìrántí pàtàkì tó wà ní abúlé Risiera di San Sabba yìí lọ́dọọdún.
Ẹnì kọ̀ọ̀kan tó bá wá síbẹ̀ á ní àǹfààní láti wo àmì yìí ní ìrántí ẹgbẹẹgbẹ̀rún àwọn Ẹlẹ́rìí Jèhófà tó dúró lórí ìgbàgbọ́ wọn tí wọn ò sì lọ́wọ́ sí òṣèlú, bó tilẹ̀ jẹ́ pé ẹgbẹ́ òṣèlú Násì àti ìjọba aláṣẹ oníkùmọ̀ ṣe inúnibíni sí wọn.​—⁠Ìfihàn 2:⁠10.
Sergio Albesano (Òpìtàn, ìlú Turin) Ìgbà tí mò ń ṣe ìwádìí nípa àwọn tó kọ̀ láti wọṣẹ́ ológun torí ohun tí wọ́n gbà gbọ́ ni mo wá mọ̀ nípa àwọn Ẹlẹ́rìí Jèhófà, ọ̀nà tí wọ́n gbà gbé ìgbé ayé wọn sì wú mi lórí gan-an.
Bó tilẹ̀ jẹ́ pé ẹlẹ́sìn Búdà ni mí, mo bọ̀wọ̀ fún wọn torí pé ìgbàgbọ́ wọn lágbára, ìgbàgbọ́ yẹn ni ò jẹ́ kí ọ̀pọ̀ tó kú lára wọn torí inúnibíni ìjọba Násì jáwọ́ nínú ohun tí wọ́n gbà gbọ́, tó sì mú kí wọ́n fẹ̀mí ara wọn lélẹ̀ kí wọ́n má bàa sẹ́ ìgbàgbọ́ wọn.
Luigi Berzano (Onímọ̀ nípa ìbágbépọ̀ ẹ̀dá, ọ̀jọ̀gbọ́n, Yunifásítì Turin; olóòtú ìwé ọdọọdún náà, Annual Review of the Sociology of Religion)
Ó ti pẹ́ jù káwọn èèyàn tó gbà pé òótọ́ ni Ìjọba Násì ṣe inúnibíni sí àwọn Ẹlẹ́rìí Jèhófà àti kí wọ́n tó máa fọ̀wọ̀ wọ̀ wọ́n pé wọn fara da inúnibíni náà, bó tilẹ̀ jẹ́ pé àwọn tí ọ̀rọ̀ ṣojú wọn àtàwọn àkọsílẹ̀ ìtàn tó ṣeé gbára lé wà tó jẹ́rìí sí ohun tó ṣẹlẹ̀ nígbà náà.
Lẹ́yìn-ọ̀-rẹyìn, àgbàyanu ìgbàgbọ́ àti ìwà ọmọlúwàbí àwọn Ẹlẹ́rìí tó lé ní ẹgbẹ̀rún mẹ́ẹ̀ẹ́dọ́gbọ̀n (25,000) tí wọ́n ṣenúnibíni sí lórílẹ̀-èdè Jámánì ti kúrò lóko ìgbàgbé.
Ohun tó ṣẹlẹ̀ sáwọn Ẹlẹ́rìí Jèhófà ti wá di ẹ̀rí tí kò lẹ́gbẹ́ pé, wọn ò fi ìgbàgbọ́ wọn nínú Ọlọ́run báni dọ́rẹ̀ẹ́, torí náà, wọ́n yẹ lẹ́ni àpọ́nlé, wọ́n sì níyì ju gbogbo àwọn míì tí ìjọba ṣenúnibíni sí lọ.
Giorgio Bouchard (Ààrẹ àná fún Àgbájọ Àwọn Ṣọ́ọ̀ṣì Ajíhìnrere ní Orílẹ̀-Èdè Ítálì) Bó tiẹ̀ jẹ́ pé gbágbáágbá làwọn ọmọ “ìjọ ńláńlá” (ṣọ́ọ̀ṣì Lutheran àti Kátólíìkì) rìn ní ìfẹ̀gbẹ́kẹ̀gbẹ́ pẹ̀lú àwọn ọmọ ogun Jámánì títí dé ìlú Stalingrad [Volgograd], ọ̀pọ̀ àwọn Ẹlẹ́rìí Jèhófà ló kú sínú ọgbà ẹ̀wọ̀n àtàwọn àgọ́ ìṣẹ́niníṣẹ̀ẹ́ torí pé wọn ò fẹ́ ṣe ohun tó lòdì sí ẹ̀rí ọkàn wọn.
Yàtọ̀ sí àwọn Ẹlẹ́rìí Jèhófà, kò sí àwùjọ ẹ̀sìn náà táwọn ọmọ ìjọ rẹ̀ tíì fẹ̀mí ara wọn lélẹ̀ tó báyìí rí nítorí ohun tí wọ́n gbà gbọ́.
Àmọ́, ṣe ni ìrírí tó le koko táwọn Ẹlẹ́rìí ní yìí túbọ̀ mú kí wọ́n lágbára, wọ́n sì wá fìdí ẹ̀rí múlẹ̀ fáwọn èèyàn, (àti fún Ọlọ́run pàápàá), pé àwọn ni ẹ̀sìn Kristẹni kan ṣoṣo tó ta ko èròǹgbà tí Ìjọba Násì gbé lárugẹ.”
Giuseppina Celloni (Onímọ̀ nípa ìrònú àti ìhùwàsí ẹ̀dá àti olùtọ́jú àrùn ọpọlọ, ìlú Trieste) Ó pẹ́ táwọn èèyàn ò ti ka inúnibíni tí ẹgbẹ́ òṣèlú Násì àti ìjọba aláṣẹ oníkùmọ̀ ṣe sáwọn Ẹlẹ́rìí Jèhófà sí.
Àmì ìrántí tá a gbé síbi pàtàkì nínú ìtàn yìí, ṣe àpọ́nlé ẹgbẹẹgbẹ̀rún àwọn Ẹlẹ́rìí Jèhófà tí wọ́n ti ní ìgboyà, tí wọ́n jẹ́ adúróṣinṣin tí wọ́n sì ní ìgbàgbọ́ nínú àwọn ìlànà rere táwọn Kristẹni ń tẹ̀ lé kí wọ́n lè máa gbé ìgbé ayé àlàáfíà.
Àwọn Ẹlẹ́rìí Jèhófà tó la inúnibíni náà já sapá láti borí ohun tí wọ́n fojú winá rẹ̀ bí wọ́n ṣe ń bá a nìṣó láti máa gbé ní ìrọ̀wọ́-rọsẹ̀ tí wọ́n sì ní ìgbàgbọ́ tó lágbára nínú “ọjọ́ tuntun” kan tó ń bọ́ lọ́nà, níbi tí kò ní sí ìjìyà mọ́ tí kò sì ní sí ẹni tó máa bí ara rẹ̀ pé, ‘Kí nìdí?’
Maurizio Costanzo (Akọ̀ròyìn àti olóòtú ètò orí tẹlifíṣọ̀n, ìlú Róòmù) A ò jẹ́ gbàgbé ẹgbẹẹgbẹ̀rún àwọn Ẹlẹ́rìí Jèhófà láti apá ibi ọ̀tọ̀ọ̀tọ̀ lórílẹ̀-èdè Yúróòpù tí wọ́n rán lọ sí àwọn àgọ́ ìṣẹ́niníṣẹ̀ẹ́.
Ẹ̀mí ẹgbẹ̀rún kan ààbọ̀ (1,500) lára wọn ló lọ sí i.
Ní ọwọ́ kejì ẹ̀wẹ́, kò yani lẹ́nu pé ẹgbẹ́ òṣèlú Násì àti ìjọba aláṣẹ oníkùmọ̀ ṣe inúnibíni sí àwọn Ẹlẹ́rìí Jèhófà, kì í ṣe torí ẹ̀yà tí wọ́n jẹ́, àmọ́ torí pé wọ́n ní ìgbàgbọ́, wọ́n jẹ́ ẹni àlàáfíà, wọn kì í sì í dá sí ọ̀rọ̀ òṣèlú, ìdí nìyẹn tí ìjọba fi kórìíra wọn.
Abala pàtàkì lèyí jẹ́ nínú ìtàn àwọn Ẹlẹ́rìí Jèhófà, torí náà, ó yẹ ká máa rántí rẹ̀ lọ́nà tá á fi hàn pé a mọyì wọn gan-an.
Annamaria Fiorillo (Igbá kejì agbẹjọ́rò ìjọba ní Kóòtù Àwọn Ọ̀dọ́ ti ìlú Milan)
Ó ṣe pàtàkì ká rántí pé Ìjọba Násì ò rí àwọn Ẹlẹ́rìí Jèhófà bí ọ̀rẹ́ torí ojú tí wọ́n fi ń wo ayé, pé ìwàláàyè jẹ́ mímọ́, èyí tó ta ko èròǹgbà ìjọba Násì pé ẹ̀yà Aryan ló yẹ kó máa ṣàkóso gbogbo ayé.
Àwọn Ẹlẹ́rìí Jèhófà tó kọ̀ láti wọṣẹ́ ológun torí ohun tí wọ́n gbà gbọ́, bó tilẹ̀ jẹ́ pé ó lè la ikú lọ fún wọn, síbẹ̀ tí wọ́n kọ̀ láti sẹ́ ìgbàgbọ́ wọn, ò wulẹ̀ kù ikú ẹ̀sìn lásán.
Lónìí, bó ṣe jẹ́ nígbà náà lọ́hùn-ún, a lè sọ pé wọ́n jẹ́ onígboyà, tó kọ̀ láti lọ́wọ́ sí ìwà ipá tó sì gbé àlàáfíà lárugẹ.
Àpẹẹrẹ rere ni wọ́n jẹ́ láàárín àwọn èèyàn, wọ́n sì mú káwọn ìran tó ń bọ̀ lọ́jọ́ iwájú nírètí.
Anna Foa (Ọ̀jọ̀gbọ́n Ìtàn Òde Òní, Yunifásítì La Sapienza, ìlú Róòmù) Àárín ọdún 1990 sí ọdún 1999 ni àwọn òpìtàn ṣẹ̀ṣẹ̀ bẹ̀rẹ̀ sí í ṣèwádìí nípa “àmì onígun mẹ́ta aláwọ̀ àlùkò” tí wọ́n sì wá ń rántí inúnibíni tí Ìjọba ṣe sí àwọn tó lo àmì náà.
Ìdí pàtàkì tí wọn ò fi mọ̀ tí wọn ò sì rántí wọn ni pé, lẹ́yìn ogun, ìjọba ṣì ń bá a nìṣó láti máa ṣe inúnibíni sáwọn Ẹlẹ́rìí Jèhófà ní Ìlà Oòrùn orílẹ̀-èdè Jámánì.
Wọ́n fi ẹ̀sùn kàn wọ́n pé wọ́n jẹ́ ọ̀tá ìjọba àjùmọ̀ní, aṣojú ìjọba agbókèèrè-jẹ-gàba ti ilẹ̀ Amẹ́ríkà àti amí, torí náà wọ́n tún pa dà jù wọ́n sẹ́wọ̀n, ìjọba ju ẹgbẹ̀rún mẹ́rin (4,000) lára wọn sẹ́wọ̀n, wọ́n sì fi ẹgbẹ̀rún kan (1,000) sẹ́wọ̀n láì gbọ́ tẹnu wọn nílé ẹjọ́.
Ẹ̀yìn ìgbà tí Ìlà Oòrùn àti Ìwọ̀ Oòrùn orílẹ̀-èdè Jámánì pa dà di ọ̀kan lọ́dún 1989 ní ìtàn wọn kúrò lóko ìgbàgbé táwọn èèyàn sì bẹ̀rẹ̀ sí í sọ̀rọ̀ nípa inúnibíni tí Ìjọba ṣe sí wọn.
Àwọn ọkùnrin nìkan kọ́ ni wọ́n ṣe inúnibíni sí, àmọ́ bí òpìtàn Adriana Lotto ṣe sọ, wọ́n ṣe inúnibíni sáwọn obìnrin náà, pàápàá àwọn tí wọ́n dìídì jù sẹ́wọ̀n torí kí wọ́n má bàa kọ́ àwọn ọmọ wọn lẹ́kọ̀ọ́ tí ò ní jẹ́ kí wọ́n fẹ́ wọṣẹ́ ológun.
Nígbà tí èyí bẹ̀rẹ̀, lọ́dún 1933, àwọn (yàtọ̀ sí àwọn obìnrin tó jẹ́ ẹgbẹ́ òṣèlú ìjọba orí-ò-jorí) ni àwùjọ kan ṣoṣo tó pọ̀ jù lọ láwọn àgọ́ ìṣẹ́niníṣẹ̀ẹ́, pàápàá jù lọ, àgọ́ ìṣẹ́niníṣẹ̀ẹ́ àwọn obìnrin ní Ravensbrück.
Wọ́n mọ̀ wọ́n bí ẹní mowó níbẹ̀ torí pé wọ́n kọ̀ láti ṣe iṣẹ́ tó bá jẹ mọ́ àwọn ọmọ ogun àti ogun (irú bíi rírán aṣọ àwọn ológun tàbí wíwá oúnjẹ fún àwọn ẹ̀ṣọ́ SS), wọ́n torí bẹ́ẹ̀ fìyà jẹ wọ́n gidigidi, tàbí nígbà míì, kí wọ́n dájọ́ ikú fún wọ́n.
Maria Fausta Maternini (Òjọ̀gbọ́n nípa Ìjọra Tàbí Àìdọ́gba Tó Wà Nínú Òfin Ẹ̀sìn, Yunifásítì ìlú Trieste)
Mo dara pọ̀ mọ́ wọn níbi ètò ìrántí tó bani nínú jẹ́ tó sì wọni lọ́kàn èyí tó wáyé ní abúlé Risiera di San Sabba, tó jẹ́ ká rí ìjẹ́pàtàkì bí àwọn Ẹlẹ́rìí Jèhófà ṣe dúró lórí ìgbàgbọ́ wọn, pé dípò kí wọ́n sẹ́ ohun tí wọ́n gbà gbọ́, wọ́n ṣe tán láti kú.
Bíi tìgbà yẹn, ṣe làwọn Ẹlẹ́rìí Jèhófà òde òní náà ń pa kún ṣíṣe ohun tó tọ́ tó sì yẹ, kí gbogbo èèyàn lè máa gbé ní àlàáfíà àti ní ìrẹ́pọ̀.
Ẹ ṣeun tẹ́ ẹ pè mí síbi ètò ìrántí yìí, mo sì fi ìmọrírì hàn fún àlàyé tó ṣe kedere tó sì wọni lọ́kàn tí ẹ̀yin Ẹlẹ́rìí Jèhófà ṣe.
Marzio Pontone (Agbẹjọ́rò, ìlú Turin) Ọdún mẹ́ẹ̀ẹ́dọ́gbọ̀n (25) ni mo fi gbẹnu sọ láwọn ilé ẹjọ́ ológun àti ti ìjọba nílùú Ítálì kí wọ́n lè fún àwọn Ẹlẹ́rìí ní “òmìnira láti ṣe ohun tí ẹ̀sìn wọn fàyè gbà.”
Láì ṣiyè méjì, mo lè sọ pé ànímọ́ mẹ́ta pàtàkì láwọn Ẹlẹ́rìí Jèhófà ní.
Wọ́n jẹ́: (1) adúróṣinṣin nínú ohun gbogbo, (2) wọn kì í yí pa dà, wọn (3) kì í sì í ṣiyè méjì tó bá di pé kí wọ́n tẹ̀ lé ohun tí Jèhófà pa láṣẹ fún wọn kí wọ́n sì bọ̀wọ̀ fún un.
Àwọn Ẹlẹ́rìí kan tiẹ̀ ti gbà láti kú kí wọ́n má bàá sẹ́ ìgbàgbọ́ wọn — Àmì “onígun mẹ́ta aláwọ̀ àlùkò” ló jẹ́ ẹ̀rí tó ṣeé fojú rí nípa àwọn tó ṣe irú ìpinnu bẹ́ẹ̀.
Mi ò rò pé àsọdùn ni tí mo bá sọ pé tá a bá ń wá “àwọn tó kú nítorí ohun tí wọ́n gbà gbọ́” àpẹẹrẹ tòótọ́ làwọn Ẹlẹ́rìí kan jẹ́.
Mi ò rí ohun àbùkù kankan sọ nípa àwọn Ẹlẹ́rìí Jèhófà torí mo mọ̀ pé wọn yẹ lẹ́ni àpọ́nlé lọ́dọ̀ gbogbo èèyàn, títí kan lọ́dọ̀ àwa tá a jẹ́ ẹlẹ́sìn míì (Kátólíìkì).
Guido Raimondi (Ààrẹ àná fún Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù)
Mo gbóṣùbà fún àwọn tó wà nídìí ètò ìrántí pàtàkì yìí, ó rán wa létí bí òṣìkà ìjọba Násì ṣe ṣenúnibíni sí àwọn Ẹlẹ́rìí Jèhófà tó sì dá ọ̀pọ̀ lára wọn lóró.
Ọpẹ́lọpẹ́ ìwà akin wọn tó gún wa ní kẹ́ṣẹ́ láwùjọ tá a fi dá ètò ìgbẹ́jọ́ ilẹ̀ Yúróòpù àti Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù sílẹ̀.
Gbogbo ọmọ ilẹ̀ Yúróòpù ló yẹ kó máa rántí wọn kí wọ́n sì máa ṣọpẹ́ torí ohun tí wọ́n ṣe.
Bruno Segre (Agbẹjọ́rò, akòròyìn, olóòtú ìwé ìròyìn L’Incontro, ìlú Turin) Ní orílẹ̀-èdè Ítálì, mo jẹ́ ọ̀kan lára àwọn tó ṣiṣẹ́ lórí àbádòfin tó fàyè gba ẹni tí ẹ̀rí ọkàn rẹ̀ ò bá yọ̀ǹda fún láti ṣiṣẹ́ ológun.
Mo ní àǹfààní láti ṣe agbẹjọ́rò fún ọ̀pọ̀ lára àwọn ọ̀dọ́ Ẹlẹ́rìí Jèhófà níwájú ilé ẹjọ́ ológun lórílẹ̀-èdè Ítálì.
Mo lè jẹ́rìí sí i pé àìṣàbòsí wọn, ẹ̀mí ìmúratán wọn àti bí wọn ṣe fìmọ̀ ṣọ̀kan ló mú kí ìgbàgbọ́ wọn fẹsẹ̀ múlẹ̀ ṣinṣin, ìyẹn sì mú kí n gba tiwọn ní gbogbo ọ̀nà.
Ilé tó wà nílùú Imola, níbi tí Ẹ̀ka Ìtúmọ̀ Èdè wà báyìí Ẹ̀ka ọ́fíìsì orílẹ̀-èdè Ítálì ti ń kó láti ìlú Róòmù lọ sí ìlú Bologna àti Imola.
Ìlú Bologna wà ní nǹkan bí ọgọ́rùn-ún mẹ́ta ó lè àádọ́rin (370) kìlómítà sí àríwá ìlú Róòmù, ìlú Imola sì wà ní nǹkan bíi kìlómítà méjìdínláàádọ́ta (48) sí ìlú Bologna.
Wọ́n ti ń ṣe àtúnṣe sí ilé alájà mẹ́sàn-án kan tó wà ní ìlú Bologna èyí tí ẹ̀ka máa fi ṣe ọ́fíìsì.
Láti ọdún 2018, àwọn òṣìṣẹ́ Bẹ́tẹ́lì tó lé ní ọgọ́ta (60) tí wọ́n ń ṣe iṣẹ́ atúmọ̀ èdè àtàwọn iṣẹ́ míì tó tan mọ́ ọn ti ń bá iṣẹ́ nìṣó nínú ilé tí wọ́n ṣẹ̀ṣẹ̀ ṣe àtúnṣe sí ní ìlú Imola.
Ká lè pèsè ibùgbé fún àwọn òṣìṣẹ́ ní Bẹ́tẹ́lì tí wọ́n ń kó lọ sí ìlú Bologna, a ti bẹ̀rẹ̀ sí í kọ́ ilé alájà-méje kan sí nǹkan bíi kìlómítà kan àtààbọ̀ (máìlì kan) sí ibi tá a kọ́ ọ́fíìsì sí. Ilé náà ní ibi ìgbọ́kọ̀sí abẹ́lẹ̀ tó jẹ́ ìpele mẹ́ta.
A ṣì tún máa wá àwọn ilé míì sí i ní agbègbè yẹn.
Àwòrán bí ilé gbígbé alájà-méje tí wọ́n ń kọ́ lọ́wọ́ náà ṣe máa rí Ọdún 1948 ni àwa Ẹlẹ́rìí Jèhófà ra ẹ̀ka ọ́fíìsì wa àkọ́kọ́ ní ìlú Róòmù tá a sì kó lọ síbẹ̀ láti ibi tá a ti ń ṣiṣẹ́ tẹ́lẹ̀ ní ìlú Milan.
Látìgbà yẹn wá, àwa Ẹlẹ́rìí Jèhófà ti pọ̀ sí i lọ́nà tó pabanbarì ní Ítálì.
Ní nǹkan bí ọdún 1945, àwọn akéde tó wà lórílẹ̀-èdè náà ò ju igba (200) lọ.
Lónìí, àwọn akéde tó wà níbẹ̀ ti lé ní ẹgbẹ̀rún lọ́nà àádọ́ta-lé-nígba (250,000).
Orílẹ̀-èdè yìí ló ní iye akéde tó pọ̀ jù nílẹ̀ Yúróòpù.
Bí iye àwọn akéde tó wà ní Ítálì ṣe ń pọ̀ sí i ni iye àwọn òṣìṣẹ́ ní Bẹ́tẹ́lì àti ẹ̀ka ọ́fíìsì náà ń pọ̀ sí i. Ní ọdún 2006, ilé mọ́kàndínlọ́gọ́rùn-ún (99) ọ̀tọ̀ọ̀tọ̀ là ń lò fún ẹ̀ka ọ́fíìsì ní Ítálì.
Tá a bá ti pa gbogbo iṣẹ́ pọ̀ sójú kan nílùú Bologna, iye àwọn òṣìṣẹ́ Bẹ́tẹ́lì máa dín kù, á wá ṣẹ́ ku ilé márùn-ún péré.
Àdúrà wa ni pé kí Jèhófà máa bá a lọ láti fi ìbùkún rẹ̀ sórí iṣẹ́ ìkọ́lé náà kí àwọn ọ́fíìsì tuntun náà sì ṣètìlẹ́yìn fún iṣẹ́ tá à ń ṣe ní Ítálì, pápá tó ‘funfun tó sì ti tó kórè.’​—Jòhánù 4:35.
Déètì: August 2 sí 4, 2019
Ibi Tá A Ti Ṣe É: Jaarbeurs Hallencomple, ìlú Utrecht, orílẹ̀-èdè Netherlands
Èdè: Lárúbáwá, Dutch, Èdè Àwọn Adití lọ́nà ti ilẹ̀ Jámánì, Gẹ̀ẹ́sì, Papiamento, Polish, Potogí, Sípáníìṣì, Twi
Àwọn Tó Wá: Ẹgbẹ̀rún méjìlélógójì, ọgọ́rùn-ún mẹ́ta àti márùn-ún dín lógójì (42,335)
Àwọn Tó Ṣèrìbọmi: Ọgọ́rùn-ún méjì àti méjìlá (212)
Àwọn Tó Wá Láti Ilẹ̀ Òkèèrè: Ẹgbẹ̀rún mẹ́fà (6,000)
Àwọn Ẹ̀ka Ọ́fíísì Tá A Pè: Australasia, Belgium, Brazil, Kánádà, Kòlóńbíà, Indonesia, Kòríà, Pọ́túgà, Ròmáníà, South Africa, Suriname, Orílẹ̀-èdè Amẹ́ríkà
Ìrírí: Alábòójútó ilé-iṣẹ́ tí Jaarbeurs Hallencomplex gbé iṣẹ́ ìmọ́tótó ọgbà náà fún pe arákùnrin wa tó jẹ́ ọ̀kan lára àwọn òṣìṣẹ́ rẹ̀ lórí fóònù, ó ní: “Àwọn kan wà níbí tó ń ṣe gbogbo iṣẹ́ tó yẹ ká ṣe láìjáfara, wọ́n ń tún àyíká ṣe, wọ́n sì tún ṣètò bí gbogbo nǹkan ṣe máa wà ní mímọ́ tónítóní.
Mo gbà pé wọ́n á fẹ́ẹ̀ fi ibí sílẹ̀ lọ́nà tó dáa ju bí wọ́n ṣe gbà á lọ́wọ́ wa lọ.
Mí ò rírú èyí rí, ó jọ mi lójú gan-an ni!
Kódà, wọ́n tún àwọn ibì kan nínú ilé oúnjẹ tá ò lò báyìí ṣe!
Èèyàn méjì ló máa ń wà lárọ̀ọ́wọ́tó níbi ilé ìtura, bí ohunkóhun bá sì ṣẹlẹ̀, kíá, wọ́n ti ṣàtúnṣe ẹ̀.
Kò ṣẹlẹ̀ rí!”
Ẹ̀ka ọ́fíìsì wa tó wà ní North Makedóníà ṣètò àkànṣe ìwàásù ní August 1 sí October 31, 2019, kí wọ́n lè wàásù fún àwọn tó ń sọ èdè Makedóníà àti èdè Alibéníà ní ìpínlẹ̀ ẹ̀ka ọ́fíìsì wọn.
Ní North Makedóníà, àwọn tó ń sọ èdè Makedóníà ju mílíọ̀nù kan àti ẹgbẹ̀rún lọ́nà ọgọ́rùn-ún mẹ́ta (1,300,000) lọ, àwọn tó sì ń sọ èdè Alibéníà ju ìdajì mílíọ̀nù kan lọ.
Àmọ́, nínú àwọn akéde ẹgbẹ̀rún kan ó lé ọgọ́rùn-ún mẹ́ta (1,300) tó ń sọ èdè Makedóníà lórílẹ̀-èdè yẹn, ẹgbẹ̀rún kan péré ló wà ní ìjọ tí wọ́n ti ń sọ èdè Makedóníà, ogún (20) akéde péré ló sì wà ní ìjọ tí wọ́n ti ń sọ èdè Alibéníà.
Torí náà, àwọn akéde ọgọ́rùn-ún mẹ́rin àti mẹ́rìndínlọ́gọ́rin (476) ló wá ṣèrànwọ́ fáwọn akéde yìí láti àwọn orílẹ̀-èdè méje ọ̀tọ̀ọ̀tọ̀.
Àwọn orílẹ̀-èdè náà ni Alibéníà, Austria, Belgium, Jámánì, Ítálì, Sweden àti Switzerland.
Ìwé Bíbélì Fi Kọ́ni lédè Makedóníà tí ọkùnrin tó ń da ewúrẹ́ náà gbà lọ́dún mẹ́wàá sẹ́yìn Nígbà àkànṣe ìwàásù yẹn, arákùnrin kan pàdé ọkùnrin kan tó ń da ewúrẹ́ lójú ọ̀nà.
Bí ọkùnrin tó ń da ewúrẹ́ náà ṣe rí i pé àwọn Ẹlẹ́rìí Jèhófà lòun ń bá sọ̀rọ̀, kíá ló yọ ìwé Bíbélì Fi Kọ́ni jáde nínú àpò rẹ̀, ó sọ pé ìgbà táwọn Ẹlẹ́rìí wá wàásù láti Ítálì ní ọdún mẹ́wàá sẹ́yìn ni wọ́n fún òun ní ìwé náà.
Ó tiẹ̀ sọ pé ojoojúmọ́ lòun ń ka ìwé náà, kódà òun ti há àwọn àkòrí kan sórí nínú ẹ̀.
Báwọn ará ṣe ṣètò fún ìpadàbẹ̀wò nìyẹn.
Báwọn ará tó ń sọ èdè Makedóníà àti Alibéníà ṣe tú yáyá tù yàyà láti ti àkànṣe ìwàásù yìí lẹ́yìn rán wa létí bí Pọ́ọ̀lù náà ṣe múra tán láti “sọdá wá sí Makedóníà.”—Ìṣe 16:9.
Déètì: August 9 sí 1l, 2019
Ibi Tó Ti Wáyé: Pápá Ìṣeré Municipal Stadium of Legia nílùú Warsaw àti Gbọ̀ngàn Ìwòran Torwar Hall, nílùú Warsaw, lórílẹ̀-èdè Poland
Èdè: Gẹ̀ẹ́sì, Polish
Àwọn Tó Wá: 32,069
Àwọn Tó Ṣèrìbọmi: 190
Àwọn Tó Wá Láti Ilẹ̀ Òkèèrè: 6,892
Àwọn Ẹ̀ka Ọ́fíìsì Tá A Pè: Central Europe, Chile, Ecuador, Finland, Faransé, Jọ́jíà, Hungary, Japan, Kòríà, Moldova, Romania, Ukraine, Amẹ́ríkà
Ìrírí: Ọ̀gbẹ́ni KamilKaźmierkiewicz tó jẹ́ ọ̀gá àgbà òtẹ́ẹ̀lì tí wọ́n ń pè ní Four Points by Sheraton ní ìlú Warsaw Mokotów (ó jẹ́ ọ̀kan lára òtẹ́ẹ̀lì tí wọ́n fi àwọn àlejò wọ̀ sí), kọ̀wé pé: “Ó rọrùn láti bá a yín ṣiṣẹ́, ó wù mí kí n tún láwọn àlejò tó jẹ́ onínúure tí wọ́n sì lẹ́mìí tó dáa bíi tiyín.
Mo kíye síi pé ẹ nífẹ̀ẹ́ ara yín gan an, ẹ sì wà níṣọ̀kan.
Bẹ́ ẹ ṣe ṣètò gbogbo nǹkan ní àpéjọ yìi wú mi lórí gan-an.” Ọ̀gbẹ́ni Kamil Lubański tó ni ilé iṣẹ́ KL Team tó bá wa ṣètò ọkọ̀ tó kó àwọn èèyàn sọ pé: “Látọjọ́ tí mo ti bẹ̀rẹ̀ sí bá àwọn Ẹlẹ́rìí Jèhófà ṣiṣẹ́ ni mo ti mọ̀ pé màá gbádùn àkókò tá a máa fi ṣiṣẹ́.
Wọ́n wà létòletò, wọ́n sì mọ́ nǹkan ṣe.
Wọ́n ti ṣètò tó nítumọ̀ fún àpéjọ ńlá yìí, wọ́n sì ti múra sílẹ̀ dáadáa.
Ọ̀pọ̀ àwọn olókìkí èèyàn la ti bá ṣiṣẹ́ nílé iṣẹ́ wa, títí kan àwọn òṣìṣẹ́ ìjọba, a sì ti ṣètò ìkórajọ káàkiri orílẹ̀-èdè yìí àti láwọn orílẹ̀-èdè tó wà ní Yúróòpù.
Àmọ́, mi ò tíì ráwọn èèyàn tó múra sílẹ̀ tó sì ṣe nǹkan létòletò bíi tiyín rí.
Kókó ibẹ̀ ni pé, gbogbo àwọn awakọ̀ wa àtàwọn òṣìṣẹ́ wa míì ló ń sọ ohun tó dáa nípa àwọn Ẹlẹ́rìí Jèhófà nígbà tí wọ́n jọ ṣiṣẹ́.
Lọ́jọ́ iwájú, ó wù wá ká tún jọ ṣiṣẹ́.”
"Ojú ọjọ́ tó ń gbóná kọjá sísọ àti ọ̀gbẹlẹ̀ tó lágbára ti yọrí sí iná lórílẹ̀-èdè Portugal, tọ̀tẹ̀ yìí ló sì tíì pààyàn jù lórílẹ̀-èdè náà.
Lóṣù June, èèyàn mẹ́rìnlélọ́gọ́ta [64] ló kú, èèyàn márùndínláàádọ́ta [45] ló sì kú lóṣù October, ní àárín oṣù October, ìgbà ọgọ́rùn-ún márùn-ún ó lé mẹ́tàlélógún [523] ni iná ṣẹ́ yọ.
Àjọ Tó Ń Bójú Tó Ọ̀rọ̀ Pàjáwìrì lábẹ́ ìdarí Ìgbìmọ̀ Ilẹ̀ Yúróòpù sọ pé, lọ́dún yìí, ó ti fẹ́rẹ̀ẹ́ tó mílíọ̀nù kan ààbọ̀ eékà ilẹ̀ tí iná ti jó, ó fi ìlọ́po mẹ́fà ju iye ilẹ̀ tó sábà máa ń jóná lórílẹ̀-èdè náà tẹ́lẹ̀, ìyẹn ẹgbẹ̀rún lọ́nà igba ó lé márùn-ún [205,000] eékà ilẹ̀
Ẹ̀ka ọ́fíìsì àwọn Ẹlẹ́rìí Jèhófà lórílẹ̀-èdè Portugal ròyìn pé iná náà gbẹ̀mí ọ̀kan nínú àwọn ará wa àti ìbátan rẹ̀ ọlọ́dún mẹ́rin.
Iná ọ̀hún tún ba ilé àwọn ará wa kan jẹ́, ó tiẹ̀ ba àwọn kan jẹ́ kọjá àtúnṣe, títí kan ilẹ̀ oko wọn àtàwọn irinṣẹ́ wọn, kódà, ó pa lára ẹran ọ̀sìn wọn.
Àwọn ará lọ́kùnrin lóbìnrin ti ń ṣiṣẹ́ kára láti ran ara wọn lọ́wọ́ kí wọ́n lè palẹ̀ àwọn ohun tí iná jó mọ́, kí wọ́n sì gbé àwọn igi tó ti jóná àtàwọn ìdọ̀tí míì kúrò.
A ṣètò Ìgbìmọ̀ Tó Ń Ṣètò Ìrànwọ́ Nígbà Àjálù sí àgbègbè náà kí wọ́n lè ṣèrànwọ́ fún àwọn tí àjálù ṣẹlẹ̀ sí.
Bákan náà, méjì lára Ìgbìmọ̀ Ẹ̀ka lórílẹ̀-èdè Portugal dara pọ̀ mọ́ àwọn alábòójútó àyíká àtàwọn alàgbà ìjọ láti máa bẹ àwọn ará wa lọ́kùnrin lóbìnrin wò kí wọ́n lè fún wọn níṣìírí.
Àdúrà wa ni pé kí Jèhófà túbọ̀ jẹ́ ká máa fìfẹ́ ti àwọn ará wa ní Portugal lẹ́yìn, kó sì máa tù wọ́n nínú kí wọ́n lè bọ́ nínú ìṣòro tí iná ọ̀gbálẹ̀-gbáràwé yìí dá sílẹ̀.—Sáàmù 71:21.
Agbẹnusọ fún Àwa Ẹlẹ́rìí Jèhófà:
Kárí Ayé: David A. Semonian, Ọ́fíìsì Agbéròyìnjáde, +1-845-524-3000
Portugal: João Pedro Candeias, +351-214-604-339"
"Déètì: June 28 sí 30, 2019
Ibi Tá A Ti Ṣe É: Pápá ìṣeré Sport Lisboa e Benfica Stadium ní ìlú Lisbon, Pọ́túgà
Èdè: Gẹ̀ẹ́sì, Èdè Potogí (Pọ́túgà), Èdè Adití ti Potogí, Sípáníìṣì
Àwọn Tó Wá: 63,390
Àwọn Tó Ṣèrìbọmi: 451
Àwọn Tó Wá Láti Ìlẹ̀ Òkèèrè: 5,300
Áwọn Ẹ̀ka Ọ́fíísì Tó Wá: Àǹgólà, Ọsirélíà, Brazil, Kánádà, Central America, Gánà, Íńdíà, Mòsáńbíìkì, Sẹ̀nẹ̀gà, Sípéènì, Amẹ́ríkà, Fẹnẹsúélà
Ìrírí: Ọ̀gbẹ́ni Santos wà lára àwọn awakọ̀ tó ń gbé àwọn àlejò tó wá sí àpéjọ. Nígbà tí arákùnrin tó ń ṣètò mọ́tò pè é wá sí àpéjọ náà, Ọ̀gbẹ́ni Santos sọ pé: “Mà á wá.
Látìgbà tí mo ti ń bá yín ṣiṣẹ́, mo ní ìfọ̀kànbalẹ̀ tó kojá àfẹnusọ.
Mi ò mọ bí ìfọ̀kànbalẹ̀ yìí ṣe ń wá, àmọ́ ó dá mi lójú ni pé ẹ̀ ń jẹ́ kí n ní ìfọ̀kànbalẹ̀.
Pápá ìṣeré ni màá wà jálẹ̀ ọjọ́ yẹn, torí náà màá wá.”
Lẹ́yìn tí Ọ̀gbẹ́ni Santos wá sí àpéjọ náà, ó sọ pé òun gbádùn ẹ̀ gan-an.
Abúlé kan níta ìlú Lisbon ló ti wá.
Nígbà tó wá sí àpéjọ, ó pàdé arákùnrin kan tó ń gbé ní tòsí abúlé ẹ̀.
Ọ̀gbẹ́ni Santos gbà pé kí arákùnrin yìí máa wá máa kọ́ òun lẹ́kọ̀ọ́ tí wọ́n bá ti pa dà sílé."
"Ní Thursday, September 19, 2019, ilé ẹjọ́ dá àwọn arákùnrin mẹ́fà láti ìlú Saratov, ní Rọ́ṣíà lẹ́bi wọ́n sì jù sẹ́wọ̀n, kìkì nítorí pé wọ́n jẹ́ Ẹlẹ́rìí Jèhófà.
Adájọ́ Dmitry Larin ti ilé ẹjọ́ Leninsky District Court of Saratov dájọ́ ẹ̀wọ̀n ọdún mẹ́ta àtààbọ̀ fún Arákùnrin Konstantin Bazhenov àti Arákùnrin Aleksey Budenchuk; ó dá ẹ̀wọ̀n ọdún mẹ́ta fún Arákùnrin Feliks Makhammadiyev; ó sì dá ẹ̀wọ̀n ọdún méjì fún Arákùnrin Roman Gridasov, Arákùnrin  Gennadiy German, àti Arákùnrin Aleksey Miretskiy.
Yàtọ̀ síyẹn, ilé ẹjọ́ sọ pé lẹ́yìn tí gbogbo wọn bá ṣẹ̀wọ̀n tán, wọn ò ní lé mú ipò iwájú lẹ́nu iṣẹ́ ìjọba èyíkéyìí fún odindi ọdún márùn-ún.
Àwọn arákùnrin náà máa pe ẹjọ́ kòtẹ́milọ́rùn lórí ìdájọ́ yìí.
Ìgbà táwọn aláṣẹ ya wọ ilé méje táwọn Ẹlẹ́rìí ń gbé nílùú Saratov ní June 12, 2018 ni ìgbà àkọ́kọ́ tí wọ́n fi ẹ̀sùn ìwà ọ̀daràn kan àwọn arákùnrin mẹ́fà yìí.
Gbogbo àwọn arákùnrin wọ̀nyí ló ní ìdílé, àmọ́ Arákùnrin Budenchuk ní tiẹ̀ ní ọmọ méjì tí wọ́n ṣì wà ní ilé ìwé.
Arákùnrin Budenchuk, Arákùnrin Bazhenov àti Arákùnrin Makhammadiyev ti lo ohun tó fẹ́rẹ̀ẹ́ tó ọdún kan látìmọ́lé lẹ́yìn tí wọ́n mú wọn kó tó wá di pé wọ́n gbọ́ ẹjọ́ wọn.
Nínú ọ̀rọ̀ tí wọ́n sọ gbẹ̀yìn nílé ẹjọ́, àwọn arákùnrin mẹ́fà wọ̀nyí tọ́ka sí ọ̀pọ̀ àwọn ẹsẹ Bíbélì amóríyá tó sún wọn láti jẹ́ adúróṣinṣin, wọ́n sì fi kún un pé àwọn ò ní ẹ̀tanú èyíkéyìí sí ẹnikẹ́ni lára àwọn tó fẹ̀sùn kan àwọn.
Ní báyìí, ìjọba Rọ́ṣíà, ti dá àwọn arákùnrin wa méje lẹ́bi tí wọ́n sì ti jù wọ́n sẹ́wọ̀n. Ó ju igba ó lé àádọ́ta (250) àwọn arákùnrin àti àwọn arábìnrin wa ní Rọ́ṣíà tí wọ́n ti fẹ̀sùn ìwà ọ̀daràn kàn. Àwọn mọ́kànlélógójì (41) wà ní àtìmọ́lé (ìyẹn àwọn tí wọ́n tì mọ́lé láì tíì gbọ́ ẹjọ́ wọn tàbí àwọn tí wọ́n ti dá lẹ́bi tí wọ́n sì ti jù sẹ́wọ̀n), wọ́n ò sì gbá àwọn mẹ́tàlélógún (23) láyè láti jáde kúrò ní ilé wọn.
A gbàdúrà fún gbogbo àwọn arákùnrin àtàwọn arábìnrin wa olóòótọ́ àti onígboyà ní Rọ́ṣíà pé ‘kí agbára [Jèhófà] ológo fún [wọn] ní gbogbo agbára tí [wọn] nílò, kí [wọn] lè fara dà á ní kíkún pẹ̀lú sùúrù àti ìdùnnú.’​—Kólósè 1:11."
"Bá a ṣe sọ nínú ìròyìn tó jáde ní February 6, 2019, Ilé Ẹjọ́ Agbègbè Zheleznodorozhniy nílùú Oryol ti rán Arákùnrin Dennis Christensen lọ sí ẹ̀wọ̀n ọdún mẹ́fà torí pé ó ń jọ́sìn pẹ̀lú àwa Ẹlẹ́rìí Jèhófà.
Arákùnrin náà ti pe ẹjọ́ kòtẹ́milọ́rùn sí ilé ẹjọ́ gíga.
Ọ̀pọ̀ èèyàn kárí ayé ló kọminú sí ẹjọ́ tí wọ́n dá fún arákùnrin wa yìí. Bí àpẹẹrẹ, Ìgbìmọ̀ Ilẹ̀ Yúróòpù.
Àwùjọ Àwọn Orílẹ̀-Èdè Ilẹ̀ Yúróòpù, Àjọ Orílẹ̀-èdè Amẹ́ríkà Tó Ń Rí sí Òmìnira Ẹ̀sìn Kárí Ayé, Ọ́fíìsì Ọ̀gá Àgbà Àjọ Ìparapọ̀ Orílẹ̀-Èdè Tó Ń Rí sí Ẹ̀tọ́ Ọmọnìyàn àti onírúurú àwọn àjọ míì ló ti kéde pé ohun tí ìjọba Rọ́ṣíà ṣe fún Christensen kò bẹ́tọ̀ọ́ mu rárá àti pé wọ́n kàn ń fìyà jẹ aláìṣẹ̀ ni.
Ọ̀gá Àgbà Àjọ Ìparapọ̀ Orílẹ̀-Èdè Tó Ń Rí sí Ẹ̀tọ́ Ọmọnìyàn ìyẹn Michelle Bachelet sọ pé: “Ẹjọ́ tí wọ́n dá fún Christensen lè dá wàhálà sílẹ̀ torí pé láti ìsinsìnyí lọ, ilé ẹjọ́ lè fẹ̀sùn ọ̀daràn kan àwọn Ẹlẹ́rìí Jèhófà bó tiẹ̀ jẹ́ pé ìjọba sọ pé gbogbo èèyàn lómìnira láti ṣe ẹ̀sìn tó wù wọ́n.”
Ó wá gba ìjọba Rọ́ṣíà níyànjú pé kí wọ́n “ṣàyẹ̀wò òfin tó dá lórí Bí Wọ́n Ṣe Lè Gbéjà Ko Àwọn Agbawèrèmẹ́sìn kí wọ́n lè ṣàtúnṣe sí ìtumọ̀ tí wọ́n fún ọ̀rọ̀ náà ‘agbawèrèmẹ́sìn,’ kí wọ́n sì rí i dájú pé àwọn alákatakítí tó ń hùwà jàgídíjàgan ni wọ́n kà sí agbawèrèmẹ́sìn.”
Bachelet wá sọ ní ìparí ọ̀rọ̀ rẹ̀ pé kí àwọn aláṣẹ “wọ́gi lé ẹ̀sùn tí wọ́n fi kan àwọn tó ń lo òmìnira tí wọ́n ní láti ṣe ẹ̀sìn tó wù wọ́n, àwọn tó lómìnira láti gba ohun tó wù wọ́n gbọ́ àti láti pé jọ ní àlàáfíà, kí wọ́n sì dá àwọn tí wọ́n fi sẹ́wọ̀n sílẹ̀ lómìnira.”
Ọjọ́ méjì lẹ́yìn tí wọ́n dájọ́ Arákùnrin Christensen, àwọn gbajúgbajà mẹ́rin tí wọ́n jẹ́ ajàfẹ́tọ̀ọ́-ọmọnìyàn ní Rọ́ṣíà ṣètò ìpàdé kan pẹ̀lú àwọn oníròyìn nílùú Moscow.
Èrò kún fọ́fọ́ níbi tí wọ́n ti ṣèpàdé náà, àwọn tó sì lé ní ẹgbẹ̀rún mẹ́fà ló ń wo ètò náà bí wọ́n ṣe ń ṣe é látorí íńtánẹ́ẹ̀tì.
Gbogbo àwọn tó sọ̀rọ̀ níbi ìpàdé náà ló gbèjà àwọn Ẹlẹ́rìí Jèhófà, wọ́n sọ pé èèyàn àlàáfíà ni wọ́n, wọn kì í sì í dá wàhálà sílẹ̀ nílùú.
Ìpàdé àwọn oníròyìn nílùú Moscow ní February 8, 2019.
Lára àwọn tó wà níbi ìpàdé náà ni ìyàwó Arákùnrin Christensen, ìyẹn Irina; agbẹjọ́rò rẹ̀, Ọ̀gbẹ́ni Anton Bogdanov; àti aṣojú Àjọ Àwa Ẹlẹ́rìí Jèhófà nílẹ̀ Yúróòpù, ìyẹn Yaroslav Sivulskiy.
Gbogbo wọn ló sọ̀rọ̀ nípa ẹjọ́ àìtọ́ tí wọ́n dá fún Arákùnrin Christensen, wọ́n sì dáhùn ìbéèrè àwọn oníròyìn.
Bó tilẹ̀ jẹ́ pé Arákùnrin Christensen ti fẹ́rẹ̀ẹ́ lo ọdún méjì lẹ́wọ̀n, ó gbẹ́kẹ̀ lé Jèhófà, ó sì ń láyọ̀.
Nínú ọ̀rọ̀ àsọkẹ́yìn tó sọ nílé ẹjọ́ ní ọjọ́ díẹ̀ ṣáájú ọjọ́ tí wọ́n dájọ́ rẹ̀, Arákùnrin Christensen sọ pé: “Bópẹ́ bóyá, ohun tó jẹ́ òótọ́ máa hàn kedere, bó sì ṣe máa rí nínú ẹjọ́ yìí náà nìyẹn.”
Lẹ́yìn tó ka Ìfihàn 21:3-5, ó fi ìdánilójú sọ pé: “Àwọn ọ̀rọ̀ yìí . . . sọ nípa ìgbà tí Ọlọ́run máa ṣèdájọ́ òdodo, tá a sì fún gbogbo èèyàn ní òmìnira tòótọ́.
Ìdájọ́ òdodo ló ń mú kéèyàn ní òmìnira tòótọ́.
Ọlọ́run á sì rí i dájú pé gbogbo èèyàn rí ìdájọ́ òdodo gbà.”
Títí dìgbà tí wọ́n máa bẹ̀rẹ̀ ẹjọ́ kòtẹ́milọ́rùn, Arákùnrin Christensen ṣì máa wà ní àtìmọ́lé nínú ọgbà ẹ̀wọ̀n kan ní ìpínlẹ̀ Oryol, níbi tó ti wà láti nǹkan bí ọdún kan àti oṣù mẹ́jọ.
Àdúrà wa ni pé kí Jèhófà wà pẹ̀lú Arákùnrin Dennis Christensen àti ìyàwó rẹ̀. Kó sì tún dúró ti gbogbo àwọn ará wa lórílẹ̀-èdè Rọ́ṣíà.—1 Pétérù 3:12.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde
Nígbà tó ku ọjọ́ díẹ̀ tí wọ́n máa dájọ́ arákùnrin náà, ilé iṣẹ́ agbéròyìnjáde kan, ìyẹn RFE/RL ṣe fídíò kan tí wọ́n pè ní Russian Trial Called ‘A Litmus Test For Religious Freedom’ (ìyẹn, Ìgbẹ́jọ́ Kan ní Rọ́ṣíà Tó Máa Jẹ́ ‘Ìlànà Fáwọn Ẹjọ́ Míì Nípa Òmìnira Ẹ̀sìn’)."
"Látìgbà tí Ilé Ẹjọ́ Gíga Jù Lọ ní Rọ́ṣíà ti fòfin de àwa Ẹlẹ́rìí Jèhófà ní April 20, 2017, ni wọ́n ti ń ṣenúnibíni sáwọn arákùnrin àtàwọn arábìnrin wa, tí wọ́n sì ń fi wọ́n sẹ́wọ̀n.
Àtìgbà náà làwọn aláṣẹ ti gbẹ́sẹ̀ lé dúkìá àwa Ẹlẹ́rìí Jèhófà tí iye rẹ̀ tó mọ́kànléláàádóje (131).
Wọ́n sì tún ń sapá láti gbẹ́sẹ̀ lé ọgọ́ta (60) dúkìá míì. Àròpọ̀ gbogbo dúkìá náà ju mílíọ̀nù mẹ́tàdínlọ́gọ́ta (57) owó dọ́là lọ.
Ọ̀kan lára ohun ìní tí wọ́n gbẹ́sẹ̀ lé ni ilé Watch Tower Bible and Tract Society of Pennsylvania tó wà ní Solnechnoye, ìyẹn ẹ̀ka ọ́fíìsì wa ní Rọ́ṣíà tẹ́lẹ̀.
(wo àwòrán tó wà lókè lápá òsì.)
Tá a bá ṣírò iye tí ilé yìí nìkan jẹ́, ó tó ọgbọ̀n (30) mílíọ̀nù owó dọ́là. Dúkìá mẹ́tàlélógójì (43) míì tí wọ́n gbẹ́sẹ̀ lé jẹ́ ti àjọ ilẹ̀ òkèèrè tá a gbé kalẹ̀ lábẹ́ òfin tó wà ní Austria, Denmark, Finland, Netherlands, Nọ́wè, Pọ́túgà, Sípéènì, Sweden, àti Amẹ́ríkà.
Òótọ́ ni pé Ilé Ẹjọ́ Gíga ti fòfin dé àwa Ẹlẹ́rìí Jèhófà, àmọ́ ìyẹn ò fún ìjọba láṣẹ láti gbẹ́sẹ̀ lé àwọn ohun ìní wa tó jẹ́ ti ilẹ̀ òkèèrè, torí náà bí wọ́n ṣe gba àwọn dúkìá náà kò bófin mu.
Àwa Ẹlẹ́rìí Jèhófà ti kọ̀wé sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù (ECHR) lórí bí ìjọba ṣe gbẹ́sẹ̀ lé ẹ̀ka ọ́fíìsì tá à ń lò ní Rọ́ṣíà tẹ́lẹ̀.
Ìpinnu yòówù kí ECHR ṣe, Jèhófà la fọkàn tán, òun la sì gbára lé.
Àdúrà wa ni pé kí Jèhófà fún àwọn ará wa ní Rọ́ṣíà lókun kí wọ́n lè máa fìgboyà sin Jèhófà “ní ẹ̀mí àti òtítọ́” láìka bí ìjọba ṣe ń dà wọ́n láàmù, tí wọ́n ń mú wọ́n, tí wọ́n sì ń gbẹ́sẹ̀ lé àwọn Gbọ̀ngàn Ìjọba wa.​—Jòhánù 4:23."
"Ní November 5, 2019, ilé ẹjọ́ àgbègbè Oktyabrsky nílùú Tomsk ju Arákùnrin Sergy Klimov sẹ́wọ̀n ọdún mẹ́fà.
Dennis Christensen ni arákùnrin tí wọ́n kọ́kọ́ dá ẹ̀wọ̀n ọlọ́jọ́ gbọọrọ bẹ́ẹ̀ fún.
Àmọ́, ọ̀rọ̀ arákùnrin Klimov tún wá burú sí i torí pé ọ̀pọ̀ nǹkan ni ilé ẹjọ́ ká a lọ́wọ́ kò pé kò ní lè ṣe, èyí ló mú kí ìdájọ́ tiẹ̀ jẹ́ èyí tó le jù lọ tó tíì wáyé látìgbà tí Ilé Ẹjọ́ Gíga Jù Lọ ti fòfin de iṣẹ́ wa lọ́dún 2017.
Wọ́n mú arákùnrin Klimov ní June 3, 2018, nígbà táwọn agbófinró àtàwọn ẹ̀ṣọ́ aláàbò ya wọ ilé àwọn Elẹ́rìí Jèhófà méjì.
Nǹkan bí ọgbọ̀n (30) àwọn ará wa ni wọ́n mú kí wọ́n lè fọ̀rọ̀ wá wọn lẹ́nu wò. Kódà wọ́n mú arábìnrin kan tó jẹ́ ẹni ọdún mẹ́tàlélọ́gọ́rin (83).
Wọ́n dá àwọn tó kù sílẹ̀, àfi arákùnrin Klimov. Wọ́n fẹ̀sùn ọ̀daràn kàn án, ilé ẹjọ́ sì pàṣẹ pé kó ṣì wà látìmọ́lé fún oṣú méjì kí wọ́n tó dá ẹjọ́ rẹ̀.
Ẹ̀ẹ̀méje ọ̀tọ̀ọ̀tọ̀ ni wọ́n sún ẹjọ́ rẹ̀ síwájú, tó túmọ̀ sí pé kó tó bẹ̀rẹ̀ ẹ̀wọ̀n ọdún mẹ́fà tí wọ́n dá fún un, ó ti lo ọdún kan àti oṣù márùn-ún ní àtìmọ́lé láìfojú kan ìyàwó àti ìdílé rẹ̀.
Àwọn agbẹjọ́rò tó ń ṣojú fún arákùnrin Klimov máa pe ẹjọ́ kòtẹ́milọ́rùn lórí ẹjọ́ náà.
Yàtọ̀ síyẹn, ní August 20, 2018, wọ́n gbé ẹjọ́ nípa Klimov àti ilẹ̀ Rọ́ṣíà lọ síwájú Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù lórí bí wọ́n ṣe ń sún àsìkò tí wọ́n fẹ́ fi gbọ́ ẹjọ́ rẹ̀ síwájú.
Jálẹ̀ ọdún 2019, iye ilé àwọn ará wa táwọn aláṣẹ orílẹ̀-èdè Rọ́ṣíà lọ fọ́ túbọ̀ pọ̀ sí i, tó fi mọ́ iye àwọn tí wọ́n mú àtàwọn tí wọ́n ń fi sí àtìmọ́lé. Síbẹ̀, ìgbàgbọ́ àwọn ará wa ò mì rárá.
A ń rí ẹ̀rí tó fi hàn pé Jèhófà ń bù kún àwọn ará wa bí wọ́n ṣe gbẹ́kẹ̀ lé e, ìyẹn sì túbọ̀ ń fún wa níṣìírí.—Sáàmù 56:1-5, 9."
"Ní Thursday, May 16, 2019, ìgbẹ́jọ́ Dennis Christensen tẹ̀ síwájú gẹ́gẹ́ bí ilé ẹjọ ṣe sọ tẹ́lẹ̀.
Àwọn agbẹjọ́rò ìjọba àtàwọn tó ń gbèjà Dennis fẹnu ọ̀rọ̀ wọn jóná lọ́kọ̀ọ̀kan, wọ́n sì gba Dennis láyè pé kóun náà fi nǹkan bíi wákàtí kan gbèjà ara rẹ̀.
Àwọn aṣojú láti ilẹ̀ òkèèrè àtàwọn akọ̀ròyìn lóríṣiríṣi wà níbẹ̀, èyí fi hàn pé bó tiẹ̀ ti pọ́dún méjì báyìí tórọ̀ Dennis ti jáde nínú ìròyìn kárí ayé pé wọ́n tì í mọ́lé, àwọn èèyàn káàkiri ayé ṣì fẹ́ mọbi tọ́rọ̀ ẹjọ́ ẹ̀ máa já sí.
Ètò tí wọ́n kọ́kọ́ ṣe ni pé kí wọ́n parí ìgbẹ́jọ́ náà ní Friday, May 17. Àmọ́, àwọn adájọ́ sún ẹjọ́ náà sí aago mẹ́wàá àárọ̀ Thursday, May 23.
Wọ́n á fún Dennis láyè láti gbèjà ara rẹ̀ níwájú àwọn adájọ́, lẹ́yìn ìyẹn, àwọn adájọ́ náà á foríkorí kí wọ́n lè ṣèpinnu.
A ò tíì lè sọ bóyá May 23 yẹn náà ni ilé ẹjọ́ máa sọ ìpinnu rẹ̀ lórí ọ̀rọ̀ yìí àbí wọ́n máa mú ọjọ́ míì tí wọ́n á sọ ìpinnu tí ilé ẹjọ́ bá ṣe.
Bá a ṣe ń rí àwọn ará bíi Dennis Christensen àti Sergey Skrynnikov, tí wọn ò bọkàn jẹ́, tí wọ́n sì ń fi hàn pé àwọn ò ní yẹhùn, àpẹẹrẹ wọn ń fún wa nígboyà.
Ńṣe lohun tá à ń rò nípa àwọn ará wa ní Rọ́síà ṣọ̀kan pẹ̀lú ohun tí àpọ́síltélì Pọ́ọ̀lù sọ nipa àwọn ará Tẹsalóníkà, ó ní: “À ń fi yín yangàn láàárín ìjọ Ọlọ́run nítorí ìfaradà àti ìgbàgbọ́ yín nínú gbogbo inúnibíni àti àwọn ìṣòro tí ẹ̀ ń dojú kọ.”—2 Tẹsalóníkà 1:4."
"Ní March 1, 2019, Ilé Ẹjọ́ Gíga Jù Lọ ti Republic of Kabardino-Balkaria wọ́gi lé ìdájọ́ tí ilé ẹjọ́ kan fi dẹ́bi fún Arákùnrin Arkadya Akopyan.
Ó ti lé lọ́dún kan tí wọ́n ti ń gbọ́ ẹjọ́ rẹ̀, wọ́n fẹ̀sùn èké kàn án pé ó ń pín ìwé “àwọn agbawèrèmẹ́sìn,” ó sì ń ‘rúná sí ìkórìíra ẹ̀sìn.’
Ilé ẹjọ́ kan ti kọ́kọ́ sọ pé kí Arákùnrin Akopyan, ẹni àádọ́rin (70) ọdún lọ ṣe iṣẹ́ àṣesìnlú. Àmọ́ ìdájọ́ tí Ilé Ẹjọ́ Gíga Jù Lọ ṣe yìí wọ́gi lé ìdájọ́ ti tẹ́lẹ̀.
A dúpẹ́ lọ́wọ́ Jèhófà tó mú ká borí nínú ẹjọ́ yìí, a sì bá Arákùnrin Akopyan yọ̀. Àdúrà wa ni pé kí àwọn ará wa máa fi ìṣòtítọ́ fara dà á nìṣó.—2 Tẹsalóníkà 1:4."
Ní December 13, 2019, ilé ẹjọ́ dá ẹjọ́ Arákùnrin Vladimir Alushkin, wọ́n sì rán an lọ sí ẹ̀wọ̀n ọdún mẹ́fà.
Ojú ẹsẹ̀ níbẹ̀ ni wọ́n ti fí ṣẹkẹ́ṣẹkẹ̀ sí i lọ́wọ́ tí wọ́n sì mú un lọ.
Arákùnrin Alushkin máa pe ẹjọ́ kòtẹ́milọ́rùn lórí ìdájọ́ yìí.
"Bá a se ń sọ̀rọ̀ yìí, ó ti tó ọdún mẹ́ta tí wọ́n ti fi Arákùnrin Dennis Christensen sẹ́wọ̀n lọ́nà àìtọ́ lórílẹ̀-èdè Rọ́ṣíà.
Láti May 25, 2017 ni wọ́n ti mú Arákùnrin Christensen, àwọn ọ̀rẹ́ rẹ̀ kan béèrè lọ́wọ́ rẹ̀ nípa bí gbogbo wàhálà tó ń ṣẹlẹ̀ sí i yìí ṣe ń nípa lórí ìgbàgbọ́ rẹ̀.
Ohun kan náà ló ṣì fi ń dáhùn látìgbà yẹn: “Ṣe ni ìgbàgbọ́ mi ń lágbára sí i.”
Arákùnrin Christensen sọ pé: “Ohun tó wà nínú ìwé Jémíìsì orí kìíní ẹsẹ kejì sí ìkẹta ti ṣẹ sí mi lára, èyí tó sọ pé: ‘Ẹ̀yin ará mi, tí oríṣiríṣi àdánwò bá dé bá yín, ẹ ka gbogbo rẹ̀ sí ayọ̀, kí ẹ mọ̀ pé ìgbàgbọ́ yín tí a dán wò ní ti bó ṣe jẹ́ ojúlówó tó máa mú kí ẹ ní ìfaradà.’ ”
Ó wú wa lórí láti mọ̀ pé láìka gbogbo ìṣòro àti ìjákulẹ̀ tí Arákùnrin Christensen ti kojú sí, ńṣe ni ìgbàgbọ́ rẹ̀ ń lágbára sí i, tí inú rẹ̀ sì ń dùn.
Lẹ́yìn tí ìjọba mú Arákùnrin Christensen, kó tó di pé wọ́n mú un lọ sílé ẹjọ́, wọ́n fi sí àtìmọ́lé níbì kan tí kò fi bẹ́ẹ̀ jìnnà sí ilé rẹ̀ ní ìlú Oryol.
Kò pẹ́ sígbà yẹn, wọ́n gbà Irina ìyàwó rẹ̀ láyè láti máa wá bẹ̀ ẹ́ wò.
Ó lé ní ọdún méjì tí wọ́n fi ti Arákùnrin Christensen mọ́lé láì tíì gbọ́ ẹjọ́ rẹ̀.
Ní February 2019, wọ́n dájọ́ ẹ̀wọ̀n ọdún mẹ́fà fún Arákùnrin Christensen. Oṣù mẹ́ta lẹ́yìn náà, ó pe ẹjọ́ kòtẹ́milọ́rùn, àmọ́ wọn ò gbà á láyè.
Lẹ́yìn náà wọ́n gbé e lọ sí ẹ̀wọ̀n míì tó jìnnà tó máìlì mẹ́rìnlélọ́gọ́fà [124] (200km) sí ìlú Oryol tí ìyàwó rẹ̀ wà, èyí sì mú kí ibi táwọn méjèèjì wà túbọ̀ jìnnà síra.
Ó ti fẹ́rẹ̀ẹ́ tó ọdún kan báyìí tí Arákùnrin Christensen ti lẹ́tọ̀ọ́ láti béèrè pé kí wọ́n dá òun sílẹ̀ lẹ́wọ̀n, ó sì ti ṣe bẹ́ẹ̀ lẹ́ẹ̀mẹrin ọ̀tọ̀ọ̀tọ̀, àmọ́ ẹ̀ẹ̀mẹta ni ìjọba ti dá a lóhùn pé kò ṣeé ṣe.
Láìka gbogbo ìjákulẹ̀ yìí sí, Arákùnrin Christensen kò jẹ́ kí ìgbàgbọ́ rẹ̀ nínú Ọlọ́run dín kù.
Arákùnrin Christensen sọ pé: “Èmi àti Irina ìyàwó mi kì í ṣe eni pípé, àmọ́ a ti kọ́ bá a ṣe lè ní ìfaradà, ká má sì jẹ́ kí ayọ̀ wa dín kù nínú ìṣòro.
Ohun tó wá ṣe pàtàkì jù ni pé, a ti túbọ̀ sún mọ́ Bàbá wa àti Ọlọ́run wa, Jèhófà.”
A ò dáwọ́ àdúrà dúró, a sì gbà pé Jèhófà á máa báa lọ láti ṣèrànwọ́ fáwọn arákùnrin àtàwọn arábìnrin wa ní Rọ́ṣíà, kí wọ́n lè máa láyọ̀ bí wọ́n ṣe ń fara da inúnibíni.​—Mátíù 5:​11, 12."
Ní Thursday, May 3, 2018, ní aago mọ́kànlá ààbọ̀ àárọ̀, Ilé Ẹjọ́ Saint Petersburg máa gbọ́ ẹjọ́ kòtẹ́milọ́rùn tá a pè lórí ẹjọ́ tí ilé ẹjọ́ dá fún wa ní December 2017 pé kí àwọn aláṣẹ gbẹ́sẹ̀ lé àwọn ilé tá à ń lò fún ẹ̀ka ọ́fíìsì wa tẹ́lẹ̀ ní Rọ́ṣíà.
Tí wọn ò bá gba ẹjọ́ kòtẹ́milọ́rùn tá a pè wọlé, ìjọba lè gbẹ́sẹ̀ lé gbogbo ilé ńlá mẹ́rìnlá (14) tó wà ní ẹ̀ka ọ́fíìsì náà lójú ẹsẹ̀.
"NEW YORK—Ìgbìmọ̀ Olùdarí àwa Ẹlẹ́rìí Jèhófà ṣètò pé káwọn arákùnrin láti ilẹ̀ mẹ́ta ọ̀tọ̀ọ̀tọ̀ lágbàáyé rìnrìn àjò lọ sílùú Moscow láti ṣojú ẹgbẹ́ ará, kí wọ́n lè jẹ́ káwọn arákùnrin àtàwọn arábìnrin wa ní Rọ́ṣíà mọ̀ pé gbogbo àwa Ẹlẹ́rìí Jèhófà kárí ayé la wà lẹ́yìn wọn.
Nígbà táwọn aṣojú náà dé sí Rọ́ṣíà, tayọ̀tayọ̀ làwọn ará lọ́kùnrin lóbìnrin lọ pàdé wọn, Sàìbéríà lọ́hùn-ún lọ́hùn-ún làwọn kan tiẹ̀ ti rìnrìn àjò wá sí Moscow.
Àwọn aṣojú náà fi dá àwọn ará ní Rọ́ṣíà lójú pé ọ̀rọ̀ wọn ń ká àwọn lára gan-an, àwọn ará kárí ayé ò sì dákẹ́ àdúrà lórí wọn.
Ọ̀kan lára àwọn aṣojú náà sọ pé: “Ìgboyà táwọn ará mi ní Rọ́ṣíà ní wú mi lórí gan-an, torí wọn ò tiẹ̀ fi gbogbo ara retí pé ilé ẹjọ́ máa yí ẹjọ́ tí kò tọ́ tí wọ́n dá pa dà pé àwọn fòfin de iṣẹ́ wọn.”
Bó tiẹ̀ jẹ́ pé ibi pẹlẹbẹ lọ̀bẹ tún fi lélẹ̀ nígbà tí ìgbìmọ̀ ẹlẹ́ni mẹ́ta tún ẹjọ́ náà gbọ́, ṣe làwọn ará ṣera wọn lọ́kan nínú ilé ẹjọ́ náà, wọ́n sì ń fìfẹ́ tòótọ́ hàn síra wọn.
Ìbànújẹ́ dorí wọn kodò nígbà tí wọ́n gbọ́ bí àwọn èèyàn ṣe pẹ̀gàn orúkọ Jèhófà ní gbangba bẹ́ẹ̀, tí wọ́n sì mọ̀ pé àdánwò ìgbàgbọ́ ló délẹ̀ fáwọn Ẹlẹ́rìí Jèhófà ní Rọ́ṣíà yìí.
Síbẹ̀, báwọn ará ṣe fìfẹ́ hàn nílé ẹjọ́ lọ́jọ́ yẹn, tí wọ́n sì hùwà tọ̀wọ̀tọ̀wọ̀ ti tó láti ṣe ẹ̀rí pé irọ́ gbuu ni ẹ̀sùn “agbawèrèmẹ́sìn” tí wọ́n fi kan àwa Ẹlẹ́rìí Jèhófà, táwọn adájọ́ tó tún ẹjọ́ gbọ́ náà fọwọ́ sí.
Mark Sanderson, tó jẹ́ ara Ìgbìmọ̀ Olùdarí, ló ṣáájú àwọn ará tó rìnrìn àjò wá sí Rọ́ṣíà.
Ó fìfẹ́ gbé àwọn ará ró, ó ní kí wọ́n “jẹ́ alágbára àti onígboyà” bí wọ́n ṣe ń retí àwọn ohun tó máa ṣẹlẹ̀.
Nígbà táwọn aṣojú yìí ń kúrò nílé ẹjọ́, ṣe làwọn Ẹlẹ́rìí Jèhófà tó ń gbé ní Rọ́ṣíà ń dì mọ́ wọn, tí wọ́n sì ń sọ pé àwọn mọyì bí wọ́n ṣe wá ti àwọn lẹ́yìn lórí ọ̀rọ̀ pàtàkì tó wà nílẹ̀ yìí.
Àwọn aṣojú náà tún dé àwọn ọ́fíìsì aṣojú ìjọba orílẹ̀-èdè mọ́kànlélógún [21] tó wà nílùú Moscow kí wọ́n lè ṣe ẹ̀kúnrẹ́rẹ́ àlàyé fún wọn nípa bí inúnibíni tí àwọn aláṣẹ Rọ́ṣíà ń ṣe yìí ṣe ń nípa lórí àwọn Ẹlẹ́rìí Jèhófà.
Bí àpẹẹrẹ, àwọn èèyàn ń dáná sun ilé wọn, iṣẹ́ ń bọ́ lọ́wọ́ wọn, wọ́n ń halẹ̀ mọ́ àwọn ọmọ Ẹlẹ́rìí Jèhófà níléèwé, wọ́n sì ń fẹ̀sùn kan àwọn alàgbà ìjọ pé wọ́n ń ṣètò ìpàdé pẹ̀lú àwọn ará wọn, arákùnrin Dennis Christensen wà lára àwọn alàgbà yìí, ó ṣì wà látìmọ́lé di báyìí.
Àwọn aṣojú náà fi fídíò oníṣẹ̀ẹ́jú méjì kan tó ṣàlàyé ọ̀rọ̀ yìí ní ṣókí han àwọn aṣojú ìjọba.
Ìbéèrè tí ọ̀pọ̀ nínú àwọn aláṣẹ náà ń béèrè ni pé, ‘Ó ṣe wá jẹ́ àwọn Ẹlẹ́rìí Jèhófà?’
Àwọn ará wa wá fìyẹn jẹ́rìí lọ́nà tó wọni lọ́kàn, wọ́n ṣàlàyé pé àwọn ará wa kì í dá sí òṣèlú, iṣẹ́ ìwàásù tá à ń ṣe sì ti yí ìgbésí ayé ọ̀pọ̀ nínú àwọn ọmọ ilẹ́ Rọ́ṣíà pa dà sí rere.
Aṣojú kan sọ pé: “Ṣọ́ọ̀ṣì Ọ́tọ́dọ́ọ̀sì fẹ́ kẹ́ ẹ wá ọmọlẹ́yìn tiyín síwájú ni, wọn ò fẹ́ kẹ́ ẹ gba àwọn ọmọ ìjọ wọn.”
Ó lé ní mẹ́wàá nínú àwọn aṣojú ìjọba náà tó rán aṣojú lọ sílé ẹjọ́ kí wọ́n lè wà níbi ìgbẹ́jọ́ náà, wọn ò sì kúrò níbẹ̀ jálẹ̀ wákàtí mẹ́jọ tí ilé ẹjọ́ fi gbọ́ ẹjọ́ náà.
Nígbà tí àwọn arákùnrin káàkiri ayé tó wá sí Rọ́ṣíà fi máa kúrò níbẹ̀, ìgbàgbọ́ wọn ti lágbára sí i, bí àwọn ará wọn ní Rọ́ṣíà ṣe pinnu pé àwọn ò ní fi Jèhófà sílẹ̀ gbé wọn ró gan-an, inú wọn sì dùn pé àwọn láǹfààní láti jẹ́rìí fáwọn aláṣẹ lọ́nà tó gbéṣẹ́.
Agbẹnusọ fún Àwa Ẹlẹ́rìí Jèhófà:
Ọ́fíìsì Agbéròyìnjáde
"Méjì lára àwọn arákùnrin tí wọn ò jẹ́ kí wọ́n jáde nílé rèé pẹ̀lú àwọn agbẹjọ́rò wọn. Láti ọwọ́ òsì sí ọ̀tún: agbẹjọ́rò Vitaly Svintsov, Vladimir Kochnev, Aleksandr Suvorov àti agbẹjọ́rò Egiazar Chernikov.
Ní August 3, 2018, Adájọ́ Inna Yangubayeva tó wà ní Ilé Ẹjọ́ Agbègbè Leninsky ti ìlú Orenburg, lórílẹ̀-èdè Rọ́síà, dájọ́ pé kí wọ́n má jẹ́ kí Arákùnrin Vladimir Kochnev àti Arákùnrin Aleksandr Suvorov jáde nílé wọn mọ́, bẹ́ẹ̀ ọ̀kọ̀ọ̀kan àwọn arákùnrin yìí ti lo ọjọ́ méjìdínlọ́gọ́rin (78) lẹ́wọ̀n.
Lọ́jọ́ kan náà, Ilé Ẹjọ́ Agbègbè Magadan ní kí wọ́n má jẹ́ kí Arákùnrin Konstantin Petrov jáde nílé mọ́, bẹ́ẹ̀ òun náà ti lo ọjọ́ mẹ́rìnlélọ́gọ́ta (64) látìmọ́lé.
A dúpẹ́ pé àwọn ará wa mẹ́tẹ̀ẹ̀ta yìí ò sí lẹ́wọ̀n mọ́, àmọ́ ẹjọ́ wọn ò tíì parí, tí wọ́n bá sì dá wọn lẹ́bi, wọ́n lè rán wọn lọ́ sẹ́wọ̀n nǹkan bí ọdún mẹ́wàá.
Títi di August 16, àwọn ará wa mẹ́sàn-án ni wọn ò jẹ́ kí wọ́n jáde nílé mọ́, àwọn mẹ́ẹ̀ẹ́dọ́gbọ̀n (25) sì wà lẹ́wọ̀n káàkiri ilẹ̀ Rọ́ṣíà.
Àwọn ọgbọ̀n (30) míì tún wà lára àwọn ará wa lọ́kùnrin àti lóbìnrin tí wọ́n ti mú kí wọ́n tọwọ́ bọ̀wé pé wọn ò gbọ́dọ̀ jáde nílé wọn láìgba àyè lọ́dọ̀ àwọn aláṣẹ ìlú.
Ẹ jẹ́ ká máa gbàdúrà fún àwọn ará wa tó ń kojú wàhálà tó bani lẹ́rù yìí nílẹ̀ Rọ́ṣíà.​—2 Kọ́ríńtì 1:11."
"Ní May 23, 2019, àwọn adájọ́ mẹ́ta ní Ilé Ẹjọ́ Agbègbè Oryol dá Dennis Christensen lẹ́bi nínú ẹjọ́ kòtẹ́milọ́rùn tó pè torí bí ilé ẹjọ́ kan ṣe rán an lẹ́wọ̀n ọdún mẹ́fà. Nǹkan bí ọgọ́rin (80) àwọn ará ló wá síbi ìgbẹ́jọ́ náà.
Àwọn aṣojú láti orílẹ̀-èdè Ọsirélíà àti Denmark náà wà níbẹ̀.
Àwọn ilé iṣé tó ń gbéròyìn jáde kárí ayé sì ti ń sọ̀rọ̀ nípa ìdájọ́ tí ilé ẹjọ́ ṣe yìí.
Oṣù February ni ilé ẹjọ́ rán Arákùnrin Christensen lẹ́wọ̀n.
Lááàrín oṣù mẹ́ta tó kọjá yìí, ìgbà márùndínlọ́gọ́fà (115) làwọn aláṣẹ ya wọ ilé àwọn Ẹlẹ́rìí Jèhófà, kódà iye ìgbà tí wọ́n fẹ̀sùn ìwà ọ̀daràn kàn wọ́n ti fi ìlọ́po mẹ́ta pọ̀ sí i tá a bá fi wé ti oṣù mẹ́ta tó ṣáájú.
À ń rántí Arákùnrin Christensen àtàwọn ará wa ní Rọ́ṣíà nínú àdúrà.
Ó dá wa lójú pé Jèhófà “wà nítòsí gbogbo àwọn tó ń ké pè é,” kò sì ní yéé ran àwọn ará wa lọ́wọ́ kí wọ́n lè dúró láìyẹhùn lójú inúnibíní—Sáàmù 145:18."
"Arákùnrin Boris Burylov, ẹni ọdún méjìdínlọ́gọ́rin (78) tí wọ́n fẹ̀sùn kàn pé ó jẹ́ agbawèrèmẹ́sìn ní ìlú Perm’
Ní May 2019, àwọn aláṣẹ agbègbè Arkhangel’sk àti Volgograd lórílẹ̀-èdè Rọ́ṣíà fẹ̀sùn ìwà ọ̀daràn kan arábìnrin wa méjì tó jẹ́ àgbàlagbà.
Ìwádìí ń lọ lọ́wọ́ lórí Arábìnrin Kaleriya Mamykina, ẹni ọdún méjìdínlọ́gọ́rin (78) tí àwòrán rẹ̀ wà lókè àti Arábìnrin Valentina Makhmadgaeva, ẹni ọdún mọ́kànléláàádọ́rin (71), wọ́n fẹ̀sùn kàn wọ́n pé wọ́n jẹ́ agbawèrèmẹ́sìn torí pé Ẹlẹ́rìí Jèhófà ni wọ́n.
Ní April 2018, àwọn aláṣẹ ìlú Vladivostok fẹ̀sùn ìwà ọ̀daràn kan Arábìnrin Yelena Zayshchukbrought, ẹni ọdún mẹ́rìnlélọ́gọ́rin (84) pẹ̀lú àwọn mẹ́rin míì tó jẹ́ Ẹlẹ́rìí Jèhófà.
Ní báyìí mẹ́wàá nínú àwọn ará wa lọ́kùnrin àti lóbìnrin tí wọ́n ti lé lẹ́ni àádọ́rin (70) ọdún ló ń jẹ́jọ́ lórí ẹ̀sùn ìwà ọ̀daràn torí pé wọ́n ń jọ́sìn Ọlọ́run láìda ẹnikẹ́ni láàmú lórílẹ̀-èdè Rọ́síà.
Bó tiẹ̀ jẹ́ pé kò sí ìkankan nínú wọn látìmọ́lé, kò rọrùn fún wọn rárá torí ara tó ti ń dara àgbà.
Tí ìwádìí náà bá ṣì ń bá a lọ, tí ilé ẹjọ́ sì dá wọn lẹ́bi, wọ́n lè bu owó ìtánràn lù wọ́n tàbí kí wọ́n rán wọn lẹ́wọ̀n.
Títí di June 17, 2019, iye àwọn ará wa tí wọ́n ń jẹ́jọ́ lórí ẹ̀sùn èké ìwà ọdaràn tí wọ́n fi kàn wọ́n jẹ́ igba ó lé mẹ́ẹ̀ẹ́dógún (215).
Ńṣe ni iye wọn sì ń pọ̀ sí i.
Ẹ jẹ́ ká máa rántí gbogbo àwọn ará wa ní Rọ́síà nínú àdúrà wa, ká sì máa dárúkọ wọn ní pàtó.
Ó dá wa lójú pé Jèhófà á máa mú kí ‘agbára rẹ̀ ológo fún wọn ní gbogbo agbára tí wọ́n nílò, kí wọ́n lè fara dà á ní kíkún pẹ̀lú sùúrù àti ìdùnnú.’​—Kólósè 1:11."
"Ní March 25, 2020, Ilé Ẹjọ́ Kòtẹ́milọ́rùn tó wà nílùú Penza fagi lé ìpinnu tí ilé ẹjọ́ kan ṣe níbi ìgbẹ́jọ́ Arákùnrin Vladimir Alushkin, Vladimir Kulyasov, Andrey Magliv àti Arákùnrin Denis Timoshin pa pọ̀ pẹ̀lú Arábìnrin Tatyana Alushkina àti Galiya Olkhova.
Torí náà, Ilé Ẹjọ́ Kòtẹ́milọ́rùn dá ẹjọ́ náà pa dà sí ilé ẹjọ́ àkọ́kọ́ pé kí wọ́n tún ẹjọ́ náà gbọ́.
Bọ́rọ̀ ṣe rí yìí, ó ṣe kedere pé lọ́jọ́ mélòó kan sí i, wọ́n máa dá Arákùnrin Alushkin sílẹ̀ lẹ́wọ̀n.
Àmọ́ títí dìgbà tí wọ́n máa tún ẹjọ́ náà gbọ́, òun àtàwọn yòókù rẹ̀ kò ní lè rìnrìn-àjò, wọ́n sì tún máa fi àwọn ẹ̀tọ́ kan dù wọ́n."
"Ilé Ẹjọ́ Agbègbè Zheleznodorozhniy tó wà ní ìlú Oryol ti parí gbígbọ́ ẹjọ́ Dennis Christensen, adájọ́ sì máa sọ ìdájọ́ rẹ̀ ní Wednesday, February 6, 2019.
Àtìgbà tí wọ́n ti mú Arákùnrin Christensen ní May 25, 2017 ló ti wà látìmọ́lé. Wọ́n bẹ̀rẹ̀ sí í gbọ́ ẹjọ́ ẹ̀sùn ìwà ọ̀daràn tí wọ́n fi kàn án ní February 19, 2018.
Tí ilé ẹjọ́ bá dá Arákùnrin Christensen lẹ́bi, àwọn tó fẹ̀sùn kàn án ti sọ pé kí wọ́n rán an lẹ́wọ̀n ọdún mẹ́fà àtààbọ̀.
Bó tiẹ̀ jẹ́ pé ó ti lé ní ogún (20) oṣù tí Arákùnrin Christensen ti wà lẹ́wọ̀n, kò bọkàn jẹ́, ó gbẹ́kẹ̀ lé Jèhófà ó sì mọyì àdúrà táwọn ará kárí ayé ń gbà fún òun.—2 Tẹsalóníkà 3:1, 2."
"Ní February 6, 2019, ilé ẹjọ́ kan lórílẹ̀-èdè Rọ́ṣíà dá Dennis Christensen lẹ́bi pé ó “ń ṣètò iṣẹ́ àjọ àwọn agbawèrèmẹ́sìn.”
Wọ́n sì rán an lẹ́wọ̀n ọdún mẹ́fà.
Àwọn oníròyìn láwọn ilẹ̀ míì ti sọ̀rọ̀ nípa ẹjọ́ tí kò tọ́ yìí, a sì máa pe ẹjọ́ kòtẹ́milọ́rùn.
A ò ní dákẹ́ àdúrà fún Dennis Christensen àti ìyàwó rẹ̀, Irina pẹ̀lú ọ̀pọ̀ àwọn ará wa ní Rọ́ṣíà bí wọ́n ṣe ‘fara balẹ̀, tí wọ́n sì gbẹ́kẹ̀ lé’ Jèhófà.—Àìsáyà 30:15."
Ní June 23, 2020, Ilé Ẹjọ́ Agbègbè Lgovskiy tó wà ní Kursk dá Arákùnrin Dennis Christensen sílẹ̀ kí ọdún tí wọ́n ní kó lò lẹ́wọ̀n tó pé.
Àwọn tó pe ẹjọ́ náà ní kí adájọ́ gba owó ìtanràn lọ́wọ́ Arákùnrin Christensen dípò ọdún tó kù tó yẹ kó lò lẹ́wọ̀n, adájọ́ wá ní kó san nǹkan bíi mílíọ̀nù méjì ààbọ̀ náírà (ìyẹn $5,759 owó Dọ́là).
Ẹ̀yìn ọjọ́ mẹ́wàá tí wọ́n kéde ìdájọ́ yìí ni Arákùnrin Christensen tó máa làǹfààní láti lọ bá ìyàwó rẹ̀, àwọn mọ̀lẹ́bí àtàwọn míì tí wọ́n jọ ń sin Jèhófà.
A dúpẹ́ lọ́wọ́ Jèhófà fún àṣeyọrí yìí!
Ní February 18, 2020, Ilé Ẹjọ́ Zheleznodorozhniy District Court tó wà ní ìlú Khabarovsk lórílẹ̀-èdè Rọ́ṣíà kéde pé Arákùnrin Yevgeniy Aksenov jẹ̀bi, wọ́n sì dájọ́ ẹ̀wọ̀n ọdún méjì fún un.
Lóòótọ́ kò ní lọ sẹ́wọ̀n báyìí, àmọ́ ṣe ni wọ́n á máa ṣọ́ ọ lọ́wọ́-lẹ́sẹ̀. Tí Arákùnrin Aksenov bá kó kúrò níbi tó ń gbé, tàbí tó jẹ̀bi ẹ̀sùn ìwà ọ̀daràn èyíkéyìí míì láàárín ọdún méjì náà, wọ́n máa fi sẹ́wọ̀n.
Fún oṣù mẹ́fà àkọ́kọ́, wọ́n á máa ṣọ́ ọ bóyá ó ń tẹ̀ lé ìtọ́ni ilé-ẹjọ́, á sì máa fara han àwọn aláṣẹ agbègbè náà lóṣooṣù.
Ní àfikún, ní àkókò tó fi wà lábẹ́ ìkálọ́wọ́kò náà, kò gbọdọ̀ jáde kúrò ní Khabarovsk tó jẹ́ ìlú ẹ̀, kò sì gbọdọ̀ jáde kúrò nínú ilé ẹ̀ lálẹ́. Arákùnrin Aksenov máa pe ẹjọ́ kòtẹ́milọ́rùn lórí ìdájọ́ yìí.
"Ọjọ́ mẹ́sàn-án péré lẹ́yìn tí wọ́n dá Arákùnrin Dennis Christensen lẹ́bi nílé ẹjọ́ kan ní Rọ́ṣíà, ó kéré tán àwọn méje míì lára àwọn Ẹlẹ́rìí Jèhófà ni àwọn agbófinró nílùú Surgut lágbègbè Siberia ti mú, tí wọ́n sì dá lóró.
Bí wọ́n ṣe ń dá àwọn ará wa yìí lóró, bẹ́ẹ̀ làwọn agbófinró yẹn ń halẹ̀ mọ́ wọn pé kí wọ́n sọ ibi tí wọ́n ti ń pàdé pọ̀ àti orúkọ àwọn Ẹlẹ́rìí míì.
Ìṣẹ̀lẹ̀ yìí wáyé ní àárọ̀ February 15, 2019 nígbà táwọn agbófinró fọ́n sígboro, tí wọ́n sì ń mú àwọn ará wa nílé wọn.
Wọ́n kó wọn lọ sí ọ́fíìsì Ìgbìmọ̀ Tó Ń Ṣèwádìí, wọ́n sì bẹ̀rẹ̀ sí í fọ̀rọ̀ wá wọn lẹ́nu wò.
Nígbà táwọn agbófinró náà rí i pé amòfin kan ṣoṣo tó wà níbẹ̀ ti lọ, ṣe ni wọ́n bẹ̀rẹ̀ sí dá àwọn ará wa lóró, tí wọ́n sì ṣe wọ́n bí ọṣẹ ṣe ń ṣojú.
Àwọn ará sọ ohun tí wọ́n ṣe fún wọn, wọ́n ní: àwọn agbófinró fi ọ̀rá bo ojú àwọn, wọ́n sì fi téèpù so ó pa, lẹ́yìn náà wọ́n so ọwọ́ wọn sẹ́yìn, wọ́n sì lù wọ́n nílùkulù.
Nígbà tó yá, wọ́n bọ́ wọn sí ìhòòhò, wọ́n yí omi dà sí wọn lára, wọ́n wá fi iná mànàmáná gbé wọn.
Ó dunni gan-an pé nǹkan bíi wákàtí méjì gbáko ni wọ́n fi hùwà ìkà burúkú yìí sáwọn ará wa.
Ó kéré tán, mẹ́ta nínú àwọn Ẹlẹ́rìí yìí ṣì wà lẹ́wọ̀n.
Àwọn tí wọ́n dá sílẹ̀ ti lọ sílé ìwòsàn torí pé wọ́n ṣèṣe gan-an. Wọ́n sì ti gbé ọ̀rọ̀ náà lọ sọ́dọ̀ àwọn àjọ tó ń jà fún ẹ̀tọ́ ọmọnìyàn.
Ó yani lẹ́nu pé lẹ́yìn táwọn agbófinró ti fojú àwọn ará wa rí màbo, wọ́n tún wá fẹ̀sùn ọ̀daràn kan àwọn Ẹlẹ́rìí mọ́kàndínlógún (19), wọ́n sọ pé wọ́n ń “dara pọ̀ mọ́ àwọn agbawèrèmẹ́sìn,” àti pé wọ́n ń “ṣagbátẹrù àjọ tó ń ṣètìlẹ́yìn fáwọn agbawèrèmẹ́sìn.”
Lábẹ́ òfin ìjọba Rọ́ṣíà, wọ́n máa ń fìyà jẹ ẹni tó bá lo àṣẹ tó ní láti dá ẹlòmíì lóró.
Yàtọ̀ síyẹn, ó yẹ kí ìjọba orílẹ̀-èdè Rọ́ṣíà tẹ̀ lé òfin tí àwọn àjọ àgbáyé gbé kalẹ̀ tó sọ pé kò yẹ kí ẹnikẹ́ni máa fi àṣẹ ìjọba dáni lóró.
Torí náà, a máa lo gbogbo ẹ̀tọ́ tá a ní láti gbé ọ̀rọ̀ yìí lọ sí ilé ẹjọ́ ní Rọ́ṣíà, àá sì gbé e lọ sáwọn àjọ àgbáyé míì ká lè rí i dájú pé wọ́n dá ẹjọ́ àwọn ará wa bó ṣe tọ́.
Lékè gbogbo ẹ̀, a mọ̀ pé Jèhófà ń rí bí wọ́n ṣe ń fojú pọ́n àwọn ará wa ní Rọ́ṣíà, ó sì máa gbé ìgbésẹ̀ gẹ́gẹ́ bí ‘olùrànlọ́wọ́ àti olùgbàlà wọn.’​—Sáàmù 70:5."
"Ní Thursday, May 3, 2018, Ilé Ẹjọ́ Saint Petersburg fọwọ́ sí ìpinnu tí ilé ẹjọ́ ti kọ́kọ́ ṣe ní December 2017, wọ́n ní ẹsẹ̀kẹsẹ̀ ni kí ìjọba orílẹ̀-èdè Rọ́ṣíà gbẹ́sẹ̀ lé ẹ̀ka ọ́fíìsì wa àtijọ́ tó wà ní Solnechnoye lórílẹ̀-èdè Rọ́ṣíà.
Bó tiẹ̀ jẹ́ pé a ò lè dá ìjọba orílẹ̀-èdè Rọ́ṣíà dúró kí wọ́n má gba ẹ̀ka ọ́fíìsì wa, Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù ti gbọ́ sí ẹjọ́ tí ilé ẹjọ́ dá fún wa lónìí, wọ́n sì ti ń gbé e yẹ̀ wò.
Ilé Ẹjọ́ Ẹ̀tọ́ Ọmọnìyàn ti kàn sí ìjọba Rọ́ṣíà pé ẹjọ́ wa wà lára ẹjọ́ táwọn kọ́kọ́ ń fún láfiyèsí.
Ojú Jèhófà, Ọlọ́run tó máa ń dá gbogbo ẹjọ́ bó ṣe tọ́ là ń wò báyìí. A retí pé tó bá tó àkókò lójú ẹ̀, ó máa yanjú ọ̀rọ̀ náà.​—Aísáyà 30:18."
"Àwùjọ àwọn onímọ̀ ìjìnlẹ̀ kan tó ń rí sí ẹ̀tọ́ ọmọnìyàn lábẹ́ Àjọ Ìṣọ̀kan Àgbáyé kọ ìwé kan tó ní ojú ìwé mẹ́ẹ̀ẹ́dógún (15). Nínú ìwé náà, wọ́n sọ pé ìjọba Rọ́ṣíà ti tẹ òfin àwọn orílẹ̀-èdè lójú, bí wọ́n ṣe fi àwọn Ẹlẹ́rìí Jèhófà méjìdínlógún (18) sátìmọ́lé láwọn ìlú ọ̀tọ̀ọ̀tọ̀, láti May 2018 sí July 2019. Wọ́n ní kí àwọn aláṣẹ orílẹ̀-èdè Rọ́síà dá àwọn ará wa tó wà látìmọ́lé sílẹ̀ lẹ́sẹ̀kẹsẹ̀, kí wọ́n sì máa lọ lómìnira.
Àwọn onímọ̀ ìjìnlẹ̀ náà gbé ìpinnu tí wọ́n kọ́kọ́ ṣe jáde ní May 15, 2020. Wọ́n máa tó gbé ibi tí wọ́n parí ọ̀rọ̀ náà sí jáde lórí ìkànnì Àjọ Ìṣọ̀kan Àgbáyé.
Ìgbà kẹta rèé lẹ́nu àìpẹ́ yìí, tí àwùjọ àwọn onímọ̀ ìjìnlẹ̀ tó ń rí sí ọ̀rọ̀ àwọn tí wọ́n fi sátìmọ́lé lọ́nà àìtọ́ máa gbèjà àwọn ará wa.
Nínú ìwé tí wọ́n kọ kẹ́yìn, wọ́n bẹnu àtẹ́ lu oríṣiríṣi ìwà ìkà tí ìjọba orílẹ̀-èdè Rọ́ṣíà ń hù sáwọn ará wa lọ́kùnrin àti lóbìnrin.
Àwùjọ náà sọ pé, kò sí ẹ̀rí tó lẹ́sẹ̀ nílẹ̀ tó fi yẹ káwọn ọlọ́pàá orílẹ̀-èdè Rọ́ṣíà fipá mú àwọn Ẹlẹ́rìí Jèhófà.
Wọ́n tún sọ pé, “kò sí ìkankan nínú [àwọn Ẹlẹ́rìí Jèhófà] tó yẹ kí wọ́n fi sátìmọ́lé, kò sì yẹ kí wọ́n gbé ìkankan nínú wọn lọ sí ilé ẹjọ́.”
Àwùjọ náà bẹnu àtẹ́ lu ẹ̀sùn tí wọ́n fi ń kan àwọn Ẹlẹ́rìí Jèhófà pé wọ́n jẹ́ agbawèrèmẹ́sìn.
Wọ́n ní ohun táwọn ará wa lọ́kùnrin àti lóbìnrin ń ṣe ò ju pé “wọ́n ń lo ẹ̀tọ́ tí wọ́n ní láti máa jọ́sìn láìdí ẹnikẹ́ni lọ́wọ́.”
Nínú ìwé tí wọ́n kọ, wọ́n tún jẹ́ kó ṣe kedere pé bí wọ́n ṣe ń gbọ́ ẹjọ́ àwọn ará wa nílé ẹjọ̀ kò tọ́ rárá.
Bí apẹẹrẹ, inú àhámọ́ ni wọ́n fi àwọn arábìnrin wa méjì sí nílé ẹjọ́ nígbà tí wọ́n ń gbọ́ ẹjọ́ wọn.
Nínú àlàyé táwọn onímọ̀ ìjìnlẹ̀ náà ṣe, wọ́n ní òfin àwọn orílẹ̀-èdè jẹ́ ká mọ̀ pé ẹ̀tọ́ ẹnì kọ̀ọ̀kan ni “pé kí wọ́n fojú aláìmọwọ́mẹsẹ̀ wò ó, títí wọ́n á fi rí i dájú pé onítọ̀hún jẹ̀bi ẹsùn tí wọ́n fi kàn án.”
Torí náà, kò yẹ kí wọ́n fi “ṣẹkẹ́ṣẹkẹ̀ sí àwọn arábìnrin wa lọ́wọ́ tàbí kí wọ́n fi wọ́n sínú àhámọ́ nígbà tí wọ́n ń gbọ́ ẹjọ́ wọn, torí ìyẹn á jẹ́ káwọn èèyàn máa fi ojú ọ̀daràn paraku wò wọ́n.”
Àwùjọ náà tún sọ pé kí ìjọba orílẹ̀-èdè Rọ́ṣíà wọ́gi lé àkọ́sílẹ̀ ẹ̀sùn ọ̀daràn tí wọ́n fi kan àwọn Ẹlẹ́rìí Jèhófà méjìdínlógún (18) náà.
Kí wọ́n sì tún san owó gbà-má-bínú fún wọn, bí òfin àwọn orílẹ̀-èdè ṣe sọ. Yàtọ̀ síyẹn, wọ́n ní kí ìjọba orílẹ̀-èdè náà “ṣèwádìí fínnífínní nípa ohun tó mú káwọn aláṣẹ hùwà àìtọ́ yìí,” kí wọ́n sì “gbé ìgbẹ́sẹ̀ lórí àwọn tó ń fi ẹ̀tọ́ [àwọn Ẹlẹ́rìí Jèhófà] dù wọ́n.”
Wọ́n tún sọ nínú ìwé náà pé àwọn Ẹlẹ́rìí Jèhófà méjìdínlógún (18) tí wọ́n mú wulẹ̀ jẹ́ díẹ̀ “lára ọ̀pọ̀ àwọn Ẹlẹ́rìí Jèhófà tó wà ní Rọ́ṣíà, tí wọ́n fi sátìmọ́lé, tí wọ́n sì fi ẹ̀sùn kàn pé wọ́n jẹ́ ọ̀daràn, torí pé wọ́n ń lo ẹ̀tọ́ tí wọ́n ní láti máa ṣe ìsìn wọn.”
Kẹ́ ẹ sì máa wò ó o, orílẹ̀-èdè Rọ́ṣíà wà lára àwọn tó fọwọ́ sí ẹ̀tọ́ yìí nínú àdéhùn táwọn orílẹ̀-èdè ṣe.
Bó tiẹ̀ jẹ́ pé ẹjọ́ àwọn ará wa méjìdínlógún (18) ni ìwé tí àwùjọ náà kọ dá lé, wọ́n tún jẹ́ kó ṣe kedere pé ohun tí wọ́n sọ “kan gbogbo àwọn míì tó wà nírú ipò yẹn.”
Kò sí ẹ̀rí tó dájú pé ìwé táwọn onímọ̀ ìjìnlẹ̀ yìí kọ máa mú kí àwọn aláṣẹ orílẹ̀-èdè Rọ́ṣíà dá àwọn ará wa sílẹ̀, àmọ́ a gbà pé ó ṣeé ṣe kó mú kí ọ̀rọ̀ náà yanjú déwọ̀n àyè kan.
À ń retí ohun táwọn aláṣẹ orílẹ̀-èdè Rọ́ṣíà máa ṣe sọ́rọ̀ yìí.
Ní báyìí ná, a mọ̀ pé àwọn arákùnrin àtàwọn arábìnrin wa tó wà ní Rọ́ṣíà á máa fara da inúnibíni tí wọ́n ń ṣe sí wọn, a sì mọ̀ pé Jèhófà, Baba wa onífẹ̀ẹ́, á jẹ́ kí wọ́n máa láyọ̀, kí ọkàn wọn sì balẹ̀, torí pé òun ni wọ́n gbẹ́kẹ̀ lé.​—Róòmù 15:13."
Lọ́jọ́ Tuesday, June 9, 2020, ilé ẹjọ́ Pskov City Court dẹ́bi fún Arákùnrin Gennady Shpakovskiy tó jẹ́ ẹni ọdún mọ́kànlélọ́gọ́ta (61), wọ́n sì dájọ́ ẹ̀wọ̀n ọdún mẹ́fà àtààbọ̀ fún un.
Ẹsẹ̀kẹsẹ̀ tí wọ́n dájọ́ fún un tán ni wọ́n mú un lọ sínú ẹ̀wọ̀n.
Iye ọdún tí wọ́n dá fún arákùnrin wa yìí ló ṣì pọ̀ jù láti ọdún 2017 tí Ilé Ẹjọ́ Gíga Jù Lọ ní Rọ́ṣíà ti ṣòfin pé ọ̀daràn ni ẹnikẹ́ni tí wọ́n bá rí tó ń ṣe ẹ̀sìn Ẹlẹ́rìí Jèhófà.
Arákùnrin Shpakovskiy máa pe ẹjọ́ kòtẹ́milọ́rùn lórí ẹjọ́ tí wọ́n dá fún un.
"Ní Thursday, December 27, Adájọ́ Oleg Golovashko ti Ilé Ẹjọ́ Agbègbè Prohladniy ní Rọ́ṣíà sọ ìpinnu ilé ẹjọ́ lórí ẹ̀sùn tí wọ́n fi kan Arákùnrin Arkadya Akopyan.
Ilé ẹjọ́ sọ pé Arákùnrin Akopyan, tó jẹ́ ẹni àádọ́rin (70) ọdún tó ti fẹ̀yìn tì nídìí iṣẹ́ télọ̀, máa fi ọgọ́fà (120) wákàtí ṣe iṣẹ́ ìlú torí ẹ̀sùn èké tí wọ́n fi kàn án pé ó rán àwọn tí kì í ṣe Ẹlẹ́rìí Jèhófà pé kí wọ́n lọ máa pín ìwé àwọn agbawèrèmẹ́sìn kiri.
Bó tiẹ̀ jẹ́ pé wọn ò rán Arákùnrin Akopyan lẹ́wọ̀n, ẹjọ́ tí wọ́n dá fún un yìí ta ko ẹ̀tọ́ ọmọnìyàn.
Nítorí náà, a máa pe ẹjọ́ kòtẹ́milọ́rùn sí ilé gíga.
Ní ọ̀sẹ̀ díẹ̀ sí i, à ń retí ìdájọ́ tí ilé ẹjọ́ máa ṣe lórí ẹjọ́ Arákùnrin Dennis Christensen.
Àdúrà wa ni pé kí Jèhófà máa ti àwọn ará wa ní Rọ́ṣíà lẹ́yìn, kó sì máa tù wọ́n nínú torí bí wọ́n ṣe ń fi wọ́n sẹ́wọ̀n nítorí ohun tí wọ́n gbà gbọ́.—2 Tẹsalóníkà 2:16, 17."
"A retí pé kí ilé ẹjọ́ Vilyuchinsk City Court sọ ìdájọ́ wọn lórí ọ̀rọ̀ Arákùnrin Mikhail Popov àti ìyàwó rẹ̀ Arábìnrin Yelena Popova lọ́jọ́ Thursday, February 13, 2020.
Wọ́n mú tọkọtaya yìí ní July 30, 2018 ní ìlú Kamchatka, àmọ́ wọ́n fi wọ́n sílẹ̀ ní August 9, 2018. Ẹ̀sùn tí wọ́n fi kàn wọ́n ni pé wọ́n ń lọ́wọ́ sí “iṣẹ́ agbawèrèmẹ́sìn.”
Mikhail àti Yelena gbára lé Jèhófà pátápátá bí wọ́n ṣe ń fara da ipò tó le koko yìí. Ó dá wa lójú pé Jèhófà á máa bá a lọ láti jẹ́ ‘ibi ààbò àti okun’fún wọn.—Sáàmù 46:1."
"A láyọ̀ láti sọ fún yín pé wọ́n ti dá Arákùnrin Vladimir Alushkin sílẹ̀ lẹ́wọ̀n ní March 30, 2020, inú òun àti ìyàwó ẹ̀ sì dùn gan-an pé àwọn tún jọ wà pa pọ̀.
Tẹ́ ò bá gbàgbé, a gbé ìròyìn kan jáde ní March 25 nípa bí Ilé Ẹjọ́ Kòtẹ́milọ́rùn tó wà nílùú Penza ṣe fagi lé ìpinnu tí ilé ẹjọ́ àkọ́kọ́ ṣe, tí wọ́n sì ní kí wọ́n tún ẹjọ́ náà gbọ́.
Ìpinnu ilé ẹjọ́ kejì jẹ́ kó ṣe kedere pé Arákùnrin Vladimir Alushkin, Vladimir Kulyasov, Andrey Magliv àti Arákùnrin Denis Timoshin kò jẹ̀bi ẹ̀sùn tí wọ́n fi kàn wọ́n, bákan náà lọ̀rọ̀ sì rí pẹ̀lú Arábìnrin Tatyana Alushkina àti Galiya Olkhova.
Nípa bẹ́ẹ̀, Ilé Ẹjọ́ Kòtẹ́milọ́rùn tó wà nílùú Penza ní kí ilé ẹjọ́ àkọ́kọ́ yan adájọ́ míì láti tún ẹjọ́ náà gbọ́.
Kó tó di pé wọ́n tún ẹjọ́ yẹn gbọ́, wọ́n fòfin de àwọn ará wa mẹ́fẹ̀ẹ̀fà yẹn pé wọn ò gbọ́dọ̀ rìnrìn-àjò, wọ́n sì tún fi àwọn ẹ̀tọ́ míì dù wọ́n.
Bó tiẹ̀ jẹ́ pé inú wa dùn gan-an pé wọ́n ti dá Arákùnrin Alushkin sílẹ̀ lẹ́wọ̀n, ó ká wa lára pé lọ́jọ́ méjì lẹ́yìn náà, wọ́n tún mú ọ̀kan lára àwọn arákùnrin wa lápá àríwá orílẹ̀-èdè Rọ́ṣíà nítorí ohun tó gbà gbọ́.
Títí dìgbà táwọn èèyàn fi máa ṣíwọ́ àtimáa fẹ̀sùn tí kò lẹ́sẹ̀ nílẹ̀ kan àwọn ará wa lọ́kùnrin àti lóbìnrin, ó dá wa lójú pé àwọn ará wa yìí á máa fi ọ̀rọ̀ tó wà nínú Náhúmù 1:7 sọ́kàn, èyí tó sọ pé: “Jèhófà jẹ́ ẹni rere, odi agbára ní ọjọ́ wàhálà. Ó sì mọ àwọn tó ń wá ibi ààbò lọ́dọ̀ rẹ̀.”"
"Ilé ẹjọ́ ìlú Pskov máa gbé ìdájọ́ ẹ̀ kalẹ̀ ní June 8, 2020, lórí ẹ̀sùn tí wọ́n fi kan Arákùnrin Gennady Shpakovskiy, ẹni ọdún mọ́kànlélọ́gọ́ta (61).
Wọ́n fẹ̀sùn agbawèrèmẹ́sìn kàn-án torí ìpàdé Kristẹni tí wọn ń ṣe nílé ẹ̀. Agbẹjọ́rò ìjọba ti sọ pé kí ilé ẹjọ́ rán Arákùnrin Shpakovskiy lọ sẹ́wọ̀n ọdún méje àtààbọ̀.
Ní ìbẹ̀rẹ̀ 2018, àwọn ọ̀lọ́pàá ọ̀tẹlẹ̀múyẹ́ orílẹ̀-èdè Rọ́ṣíà bẹ̀rẹ̀ sí yọ́ kẹ́lẹ́ fi ẹ̀rọ gbọ́ ohun tí wọ́n ń sọ nínú ilé Shpakovskiy, wọ́n sì ń ṣọ́ wọn lọ́wọ́ lẹ́sẹ̀ fún ọ̀pọ̀ oṣù.
Ní June 3, 2018, ní aago kan ku ìṣẹ́jú mẹ́ẹ̀ẹ́dógún lọ́sàn-án, àwọn ọlọ́pàá ọ̀tẹlẹ̀múyẹ́, papọ̀ pẹ̀lú àwọn ẹ̀ṣọ́ orílẹ̀-èdè náà, fi tipátipá ṣí ilẹ̀kùn iwájú ilé náà, níbi tí àwọn èèyàn péjọ sí láti ṣe ìpàdé ní wọ́ọ́rọ́wọ́, wọ́n sì wá gbogbo inú ilé náà fún wákàtí mẹ́fà.
Àwọn ọlọ́pàá ọ̀tẹlẹ̀múyẹ́ gbẹ́sẹ̀ lé tábílẹ́tì àti fóònù àwọn Ẹlẹ́rìí náà, wọ́n sì kó wọn lọ fún ìfọ̀rọ̀wánilẹ́nuwò.
Àwọn tó ń fọ̀rọ̀ wá wọn lẹ́nu wò bẹ̀rẹ̀ sí bú wọn, wọ́n sì ń halẹ mọ́ wọn pé wọ́n máa pàdánù iṣẹ́ wọn, wọ́n á sì lọ sẹ́wọ̀n.
Ó tó aago mẹ́wàá alẹ́ kí ìfọ̀rọ̀wánilẹ́nuwò Arákùnrin Shpakovskiy tó parí.
Ní March 19, 2019, wọ́n fẹ̀sùn kan Arákùnrin Shpakovskiy pé ó ń ṣètò ìgbòkègbodò ẹgbẹ́ agbawèrèmẹ́sìn.
Oṣù márùn-ún lẹ́yìn náà, wọ́n fi ẹ̀sùn míì kàn-án pé ó ń fi owó ṣe ìtìlẹ́yìn fún ìgbòkègbodò ẹgbẹ́ àwọn agbawèrèmẹ́sìn.
Bí ìgbẹ́jọ́ náà ṣe ń sún mọ́lé, a gbàdúrà pẹ̀lú ìgbẹ́kẹ̀lé kíkún pé Jèhófà máa ran ìdílé Shpakovskiy lọ́wọ́ láti dúró gbọin, a sì mọ̀ pé èrè wà fún ìfaradà wọn.​—2 Kíróníkà 15:7."
"Ní September 2, 2019, Ilé Ẹjọ́ Àgbègbè Zheleznodorozhniy ní ìlú Khabarovsk lórílẹ̀-èdè Rọ́ṣíà dájọ́ pé kí Arákùnrin Valeriy Moskalenko lọ ṣe iṣẹ́ àṣesìnlú fún ọdún méjì àti oṣù méjì.
Ẹ̀yìn ìyẹn ní wọ́n á wá máa ṣọ́ ọ lọ́wọ́ lẹ́sẹ̀ fún oṣù mẹ́fà. Ìyẹn túmọ̀ sí pé kò ní pa dà sẹ́wọ̀n mọ́.
Lẹ́yìn tí ilé ẹjọ́ kéde ìdájọ́ yìí, wọ́n dá Arákùnrin Moskalenko sílẹ̀ lẹ́wọ̀n, inú ìdílé àtàwọn ọ̀rẹ́ rẹ̀ sì dùn gan-an.
Láti August 2, 2018 ló ti wà lẹ́wọ̀n. Kí wọ́n tó fi í sẹ́wọ̀n, iṣẹ́ tó ń ṣe ni pé ó máa ń ran ẹni tó ń wa ọkọ̀ ojú irin lọ́wọ́, ó sì tún ń tọ́jú ìyá rẹ̀ tó ń ṣàìsàn.
Lára àwọn ìkálọ́wọ́kò tí wọ́n fún un lásìkò tí wọ́n fi ń ṣọ́ ọ lọ́wọ́ lẹ́sẹ̀ ni pé kò gbọdọ̀ jáde kúrò nílùú Khabarovsk, ó sì gbọ́dọ̀ máa lọ sí àgọ́ ọlọ́pàá lóṣooṣù kí wọ́n lè rí i pé kò ṣe ohunkóhun tí kò bófin mu.
Nínú ọ̀rọ̀ tí Arákùnrin Moskalenko sọ kẹ́yìn nílé ẹjọ́ ní August 30, ó sọ pé: “Mi ò ni ṣe ohun tó lòdì sí ìfẹ́ Ọlọ́run bó ṣe wà nínú Bíbélì láé.
Bó ti wù kí ilé ẹjọ́ yìí fìyà jẹ mí tó, kódà tí wọ́n bá dájọ́ ikú fún mi, mi ò ni fi Jèhófà, Ọlọ́run Olódùmarè àti Ẹlẹ́dàá ayé àtọ̀run sílẹ̀ láé.”
Yaroslav Sivulskiy, tó jẹ́ aṣojú Àjọ European Association of Jehovah’s Witnesses, sọ pé: “Bó tiẹ̀ jẹ́ pé a ò gbà pé a jẹ̀bi ẹ̀sùn náà, àmọ́ inú wa dùn pé Valeriy máa lè pa dà sílé.”
Yàtọ̀ sí Arákùnrin Moskalenko, àwọn arákùnrin wa méje míì wà ní ìlú Khabarovsk tó ń retí ìgbà tí wọ́n máa dá ẹjọ́ ẹ̀sùn ìwà ọ̀daràn tí wọ́n fi kàn wọ́n.
A dúpẹ́ lọ́wọ́ Jèhófà pé Arákùnrin Moskalenkodúró gbọin nígbà tó wà lẹ́wọ̀n.
Àdúrà wa ni pé kí Jèhófà túbọ̀ máa fún àwọn arákùnrin àtàwọn arábìnrin wa lókun bí wọ́n ṣe ń fara da inúnibíni nítorí ohun tí wọ́n gbà gbọ́.​—Àìsáyà 40:31."
Ní August 13, 2019, ilé ẹjọ́ kòtẹ́milọ́rùn tó wà ní ìlú Kirov dájọ́ pé kí wọn jẹ́ ki Arákùnrin Andrey Suvorkov tó jẹ́ ẹni ọdún mẹ́rìndínlọ́gbọ̀n (26) pé kò lómìnira láti jáde kúrò nílé.
Bó tiẹ̀ jẹ́ pé wọ́n fún Arákùnrin Suvorkov lómìnira tó pọ̀ si i, síbẹ̀ ẹ̀sùn ọ̀daràn tí wọ́n fi kàn án ṣì wà síbẹ̀.
Bó ṣe wà nínú ìròyìn tá a gbé jáde ṣáájú, ní October 9, 2018 àwọn ọlọ́pàá àtàwọn agbófinró tó fi nǹkan bojú ya wọ ilé mọ́kàndínlógún (19) lára ilé àwọn ará wa, ìgbà yẹn ni wọ́n mú Arákùnrin Suvorkov, ọkọ ìyá rẹ̀ àtàwọn arákùnrin mẹ́ta míì.
Arákùnrin Suvorkov sọ ohun tó ṣẹlẹ̀ nígbà tí wọ́n wá tú ilé rẹ̀, ó ní: “Wọ́n kó púpọ̀ nínú àwọn ohun ìní wa.
Àmọ́, èmi àti ìyàwó mi ò ronú nípa ìyẹn torí a ti jẹ́ kí ohun díẹ̀ tẹ́ wa lọ́rùn, a ò sì kì í ṣàníyàn púpọ̀ nípa àwọn nǹkan tara.
Ìmọ̀ràn tó wà ní Mátíù 6:21 ti ràn wá lọ́wọ́ gan-an, ó sọ pé, ‘ibi tí ìṣúra yín bá wà ibẹ̀ ni ọkàn yín náà máa wà,’ ìyẹn ni kò jẹ́ ká kọ́kàn sókè.”
Lẹ́yìn tí wọ́n tú ilé àwọn arákùnrin yìí, wọ́n fẹ̀sùn ìwà ọ̀daràn kan Arákùnrin Suvorkov, ọkọ ìyá rẹ̀ àtàwọn arákùnrin mẹ́ta míì, wọ́n ní torí pé wọ́n ń kọrin ìjọba Ọlọ́run, wọ́n ń ka àwọn ìtẹ̀jáde wa àti pé wọ́n tún ní Bíbélì Mímọ́ ti Ìtumọ̀ Ayé Tuntun lédè Rọ́ṣíà lọ́wọ́.
Wọ́n fi gbogbo wọ́n sí àtìmọ́lé tó wà fún gbà díẹ̀ títí ilé ẹjọ́ á fi sọ pé kí wọn dá wọ́n sílẹ̀ tàbí kí wọ́n wà lẹ́wọ̀n títí wọ́n á fi gbọ́ ẹjọ́ wọn.
Arákùnrin Suvorkov sọ ohun tójú ẹ̀ rí, ó sọ pé: “Ọjọ́ méjì ni mo lò ní àtìmọ́lé onígbà díẹ̀.
Mi ò dáwọ́ àdúrà dúró láti ìbẹ̀rẹ̀, torí ó dá mi lójú pé Jèhófà á gbọ́ mi, á sì tì mí lẹ́yìn. Mò rántí àwọn orin ìjọba Ọlọ́run kan, mo sì ń kọ wọ́n.
Lápapọ̀, mo rántí ohùn orin tó lé ní àádọ́ta (50) àti ọ̀rọ̀ inú wọn.”
Ilé ẹjọ́ wá sọ pé kí wọ́n fi Arákùnrin Suvorkov àti àwọn yòókù sẹ́wọ̀n títí wọ́n á fi gbọ́ ẹjọ́ wọn.
Ní ọ̀sẹ̀ àkọ́kọ́ tí Arákùnrin Suvorkov lò lẹ́wọ̀n, ṣé ló gbájú mọ́ bó ṣe máa ran àwọn míì lọ́wọ́.
Ó sọ́ pé: “Mo pinnu láti máa dárúkọ àwọn ará wa nínú àdúrà mi, mo sì ń kọ lẹ́tà tó ń fúnni lókùn sí àwọn tí mo rántí àdírẹ́sì ilé wọn.
Èyí fún mi láyọ̀ gan-an.”​—Ìṣe 20:35.
Lẹ́yìn ọ̀pọ̀ oṣù, wọ́n dá àwọn arákùnrin yìí padà sílé wọ́n, àmọ́ wọ́n pàṣẹ pé gbogbo wọn ò gbọdọ̀ jáde kúrò nílé, àfi Arákùnrin Andrey Oniszczuk nìkan ló lè jáde nílé.
Arákùnrin Suvorkov ni ẹni àkọ́kọ́ nílùú Kirov lára àwọn tí wọ́n ní wọn ò gbọdọ̀ jáde nílé tí wọ́n wá pa dà fún lómìnira láti jáde nílé.
Nígbà tí Arákùnrin Suvorkov rántí ohun tó ṣẹlẹ̀ sí i, ó sọ pé: “Inú mi dùn pé mo ní irú ìrírí tí mo ní lẹ́wọ̀n. . . .
Mi ò mọ ohun tó máa ṣẹlẹ̀ lọ́la, mi ò sì mọ̀ bóyá wọ́n ṣì tún máa sọ mí sẹ́wọ̀n.
Àmọ́ ní báyìí, ó ti wá dá mi lójú pé Jèhófà àti ètò rẹ̀ ò ní fi mí sílẹ̀, kódà tí mo bá wà lẹ́wọ̀n.
Ohun kan ni pé, àyà mi ò já pé wọ́n lè sọ mí sẹ́wọ̀n.”"
"Ní September 3, 2019, wọ́n dá Arákùnrin AndrzejOniszczuk sílẹ̀ lọ́gbà ẹ̀wọ̀n kan lórílẹ̀-èdè Rọ́ṣíà.
Láti October 9, 2018 ni wọ́n ti fi í sẹ́wọ̀n torí pé ó ń jọ́sìn Ọlọ́run.
Láàárín àkókò yẹn, wọ́n fi í sínú àhámọ́, wọn ò jẹ́ kó rí Anna ìyàwó rẹ̀, wọn ò tún jẹ́ kó o bá a sọ̀rọ̀.
Bó tiẹ̀ jẹ́ pé wọ́n ti jẹ́ kó pa dà sílé báyìí, àmọ́ àwọn aláṣẹ ò gbà á láyè láti lọ síbi tó wù ú.
Wọn ò sì tíì parí ẹjọ́ lórí ẹ̀sùn ìwà ọ̀daràn tí wọ́n fi kàn án.
Inú wa dùn pé Arákùnrin Andrzej Oniszczuk àti ìyàwó rẹ̀ dúró gbọin lákòókò tí nǹkan le koko yìí.
A dúpẹ́ pé Jèhófà ń dáhùn àwọn àdúrà tá a gbà nítorí àwọn tó wa nínú “ìdè ẹ̀wọ̀n.”​—Kólósè 4:​2, 3."
"Ní April 1, 2019 ilé ẹjọ́ tó rán Arákùnrin Dennis Christensen lẹ́wọ̀n ọdún mẹ́fà tún dẹ́bi fún Sergey Skrynnikov, ẹni ọdún mẹ́rìndínlọ́gọ́ta (56) torí pé ó ń ṣe ohun tó gbà gbọ́ gẹ́gẹ́ bíi Kristẹni Ẹlẹ́rìí Jèhófà.
Ilé ẹjọ́ bu owó ìtanràn tabua lé e lórí, wọ́n ní kó san ẹgbẹ̀rún márùn-ún àti ọgọ́rùn-ún mẹ́ta ó lé méjìdínláàádọ́ta owó dọ́là ($5,348.00).
Bó tiẹ̀ jẹ́ pé àwọn tó fẹ̀sùn kàn án fẹ́ kí ilé ẹjọ́ ran an lẹ́wọ̀n ọdún mẹ́ta, ilé ẹjọ́ ò rán an lẹ́wọ̀n.
Arákùnrin Skrynnikov àti ìyàwó rẹ̀, Nina bí ọmọbìnrin kan.
Wọ́n máa ń ran ọmọbìnrin wọn lọ́wọ́ pẹ̀lú ọkọ rẹ̀ láti tọ́jú ọmọ márùn-ún tí wọ́n bí.
Yàtọ̀ síyẹn, ìdílé Skrynnikov náà ló ń tọ́jú àwọn òbí Nina, ìyàwó ọmọ wọn, torí wọ́n ti dàgbà gan-an.
Tọ̀wọ̀tọ̀wọ̀ ni Arákùnrin Skrynnikov gbèjà ohun tó gbà gbọ́ nílé ẹjọ́, ọ̀rọ̀ rẹ̀ sì wọni lọ́kàn.
Lára ohun tó sọ ni pé: “Téèyàn bá fojú ẹni tí ò nígbàgbọ́ wo ọ̀rọ̀ yìí, ó máa bọkàn jẹ́. . . .
Àmọ́ torí pé Ẹlẹ́rìí Jèhófà ni mí, ojú ìgbàgbọ́ ni mo fi wo ohun tó ṣẹlẹ̀ yìí.
Tí Ọlọ́run bá fàyè gbà á pé kí wọ́n rán mi lẹ́wọ̀n, àfi kí n yáa gbà pé ọdún mẹ́ta yìí kì í ṣe tìyà, àmọ́ ó wà fún iṣẹ́ pàtàkì kan tí màá ṣe níbi tuntun!
Torí náà, mi ò bọkàn jẹ́. . . .
Ìkan náà ni Ọlọ́run, kò yí pa dà, à báà wà lómìnira tàbí a wà lẹ́wọ̀n.
Kò fi wá sílẹ̀.
Ó wà pẹ̀lú wa níbikíbi tá a bá wà, tá a bá ṣáà ti jẹ́ olóòótọ́ sí i.”
Ìgbàgbọ́ tó lágbára táwọn ará wa ní máa ń fún wa níṣìírí bíi ti Arákùnrin Skrynnikov.
Tá a ba ronú nípa àwọn àdánwò lílé tí wọ́n ń kojú, àwa náà máa gba irú àdúrà tí àpọ́sítélì Pọ́ọ̀lù gbà fáwọn ará pé: “Kí Ọlọ́run tó ń fúnni ní ìrètí fi gbogbo ayọ̀ àti àlàáfíà kún inú yín nítorí ẹ̀ ń gbẹ́kẹ̀ lé e, kí ìrètí yín lè túbọ̀ dájú nípasẹ̀ agbára ẹ̀mí mímọ́.”—Róòmù 15:13.
A túmọ̀ rẹ̀ láti èdè Russian
Lákọ̀ọ́kọ́, mo dúpẹ́ lọ́wọ́ Adájọ́ Àgbà Gleb Borisovich Noskov tí kò fi mí sátìmọ́lé kí wọ́n tó gbọ́ ẹjọ́ mi, èyí jẹ́ kí n lè wà pẹ̀lú ìdílé mi ní gbogbo àsìkò ìgbẹ́jọ́ yìí.
Bákan náà, mo fẹ́ dúpẹ́ lọ́wọ́ gbogbo àwọn ọ̀ṣìṣẹ́ ilé ẹjọ́ fún iṣẹ́ tí wọ́n ń ṣe.
Mo dúpẹ́ gan-an lọ́wọ́ agbẹjọ́rò ìjọba, Ìyáàfin Nadezhda Gennadiyevna Naumova, torí kò ni mí lára nígbà tó ń wádìí ọ̀rọ̀ wò lẹ́nu mi, ọ̀nà tó sì gbà bi mí léèrè ọ̀rọ̀ bọ́gbọ́n mu.
Mo tún dúpẹ́ lọ́wọ́ àwọn agbẹjọ́rò mi, Ìyáàfin Irina Aleksandrovna Krasnikova àti Ọ̀gbẹ́ni Anton Nikolayevich Bogdanov torí iṣẹ́ ribiribi tí wọ́n ṣe.
Ìyàlẹ́nu gbáà ló jẹ́ fún mi nígbà tí wọ́n mú akọ́ṣẹ́mọṣẹ́ kan wá láti ìlú Chelyabinsk.
Mo dúpẹ́ lọ́wọ́ gbogbo ẹ̀yín ọ̀rẹ́ mi àtàtà fún bẹ́ ẹ ṣe ń wá sílé ẹjọ́ láti fún mi níṣìírí ní gbogbo àsìkò ìgbẹ́jọ́, bó tiẹ̀ jẹ́ pé ẹ mọ̀ pé wọn ò ní jẹ́ kẹ́ ẹ wọlé.
Màmá mi, ẹ ṣé o, bó tiẹ̀ jẹ́ pé ara ò le, ẹ ò yéé wá sílé ẹjọ́ láti fún mi níṣìírí.
Ìyàwó mi àtàtà, o ṣé o, kú àdúrótì látọdún mẹ́tàdínlógójì (37), lọ́jọ́ dídùn àti lọ́jọ́ kíkan.
Jèhófà, Ọlọ́run mi ni ọpẹ́ tó ga jù lọ yẹ, òun ló ń fi mí lọ́kàn balẹ̀, tó sì fi ayọ̀ kún ọkàn mi.
Ó lè ṣòroó gbà gbọ́, àmọ́ kò sí ìbànújẹ́ tàbí ìbínú kankan lọ́kàn mi, ayọ̀ àti àlááfíà ló kún ọkàn mi.
Kọ́ríńtì Kejì 4:​8, 9 ló ṣe nínú ọ̀rọ̀ mi: “Wọ́n há wa gádígádí ní gbogbo ọ̀nà, àmọ́ kò le débi tí a ò fi lè yíra; ọkàn wa dà rú, àmọ́ kì í ṣe láìsí ọ̀nà àbáyọ rárá; wọ́n ṣe inúnibíni sí wa, àmọ́ a ò pa wá tì; wọ́n gbé wa ṣánlẹ̀, àmọ́ a ò pa run.”
Ọ̀rọ̀ yìí jẹ́ ká rí i pé wọ́n máa há àwọn ìránṣẹ́ Ọlọ́run mọ́, wọ́n á sì ṣenúnibíni sí wọn, àmọ́ iṣẹ́ tí Jésù Olúwa gbé lé wọn lọ́wọ́ ò ní dáwọ́ dúró, kàkà bẹ́ẹ̀, ńṣe láá tubọ̀ yára, táá sì túbọ̀ gbilẹ̀.
Gbogbo àwọn tó bá jẹ́ ọmọlẹ́yìn tòótọ́ fún Kristi lọ̀rọ̀ yìí kàn:
Mátíù 28:​19, 20 sọ fún wa pé “Torí náà, ẹ lọ, kí ẹ máa sọ àwọn èèyàn gbogbo orílẹ̀-èdè di ọmọ ẹ̀yìn, ẹ máa batisí wọn ní orúkọ Baba àti ti Ọmọ àti ti ẹ̀mí mímọ́, ẹ máa kọ́ wọn pé kí wọ́n máa pa gbogbo ohun tí mo pa láṣẹ fún yín mọ́.
Ẹ wò ó! Mo wà pẹ̀lú yín ní gbogbo ọjọ́ títí dé ìparí ètò àwọn nǹkan.”
Ẹ̀mí Jèhófà ló máa ń darí àwọn Kristẹni, tó ń fún wọn ní agbára tó kọjá ti ẹ̀dá, tó sì ń mú kí wọ́n lè ṣe iṣẹ́ tí Ọlọ́run yàn fún wọn bí wọ́n tiẹ̀ ń kojú inúnibíni.
Ọ̀rọ̀ yìí máa túbọ̀ dá wa lójú tá a bá wo ohun tó ṣẹlẹ̀ kọjá. Lọ́dún 1930 sí 1939, àwọn ìránṣẹ́ ọlọ́run fàyà rán iṣẹ́ ńlá kan tó dà bíi pé kò lè ṣeé ṣe, ìyẹn ni bí wọ́n ṣe máa wàásù Ìjọba Ọlọ́run ní gbogbo agbègbè tó wà lábẹ́ ìjọba Soviet Union.
Àmọ́ torí pé Kristi ló ń darí iṣẹ́ ìwàásù, ní nǹkan bí ogún (20) ọdún lẹ́yìn náà, ó ṣètò nǹkan lọ́nà tí ìjọba Soviet Union fúnra rẹ̀ fi kó ẹgbẹẹgbẹ̀rún ìdílé àwọn Ẹlẹ́rìí Jèhófà lọ sí Sàìbéríà lọ́fẹ̀ẹ́, kódà títí dé àwọn apá ibi tó jìnnà jù lọ lórílẹ̀-èdè náà.
Ó ti fẹ́rẹ̀ẹ́ pé ọgọ́ta (60) ọdún báyìí tọ́rọ̀ yìí ti ṣẹlẹ̀, àmọ́ kí ló ti yọrí sí?
Ìyàlẹ́nu ló ń jẹ́ fáwọn aláṣẹ ní Sàìbéríà bí wọ́n ṣe ń rí iṣẹ́ ìwàásù tó ń gbilẹ̀ lágbègbè náà.
Ọ̀kan lára àwọn olùṣèwádìí tó mọ ìtàn àwa Ẹlẹ́rìí Jèhófà dáadáa ní USSR sọ pé:
“Ńṣe lọ̀rọ̀ bí wọ́n ṣe ń gbógun ti àwọn Ẹlẹ́rìí Jèhófà dà bí ìgbà téèyàn bá fẹ́ atẹ́gùn lu òdòdó tí wọ́n ń pè ní dandelions.
Bí atẹ́gùn náà bá ṣe pọ̀ tó ni yẹtuyẹtu rẹ̀ tó máa gbọ̀n sílẹ̀ á ṣe pọ̀ tó, bẹ́ẹ̀ ni wọ́n sì ṣe máa rìn jìnnà tó.”
Bọ́rọ̀ ṣe rí fáwa Ẹlẹ́rì Jèhófà lóde òní nìyẹn.
Àwọn wo la sábà máa ń bá tá a bá ń wàásù láti ilé dé ilé?
Àwọn ìyàwó ilé àtàwọn tó ti fẹ̀yìn tì lẹ́nu iṣẹ́.
A kìí fi bẹ́ẹ̀ bá àwọn òṣìṣẹ́ nílé.
Bẹ́ẹ̀ náà ló ṣòro tàbí kó má tiẹ̀ ṣeé ṣe láti wàásù láwọn ilé tó ní fẹ́ǹsì gìrìwò, láwọn ọgbà ẹ̀wọ̀n, láwọn ilé ẹjọ́ àtì láwọn ibi tí wọ́n ti ń kó àwọn ẹlẹ́wọ̀n ṣiṣẹ́.
Àmọ́ torí pé Kristi ló ń darí iṣẹ́ ìwàásù àti pé ó [Jèhófà] ti fi í sọ́kàn Ilé Iṣẹ́ Ètò Ìdájọ́ láti ṣe ìfẹ́ Rẹ̀.
Èyí ti mú kí ilé Iṣẹ́ Ètò Ìdájọ́ àti Ìgbìmọ̀ Tó Ń Ṣèwádìí Nílẹ̀ Rọ́ṣíà pẹ̀lú ọ́fíìsì àwọn agbẹjọ́rò ìjọba àtàwọn agbófinró lóríṣiríṣi fọwọ́ ara wọn àtohun tí wọ́n ṣe mú kí iṣẹ́ ìwàásù àwa Ẹlẹ́rìí Jèhófà túbọ̀ gbilẹ̀. Lọ́nà wo?
Ohun tí wọ́n ṣe ti mú ká kéde orúkọ Ọba Aláṣe Ayé Àtọ̀run, Jèhófà Ọlọ́run láti agbègbè Kaliningrad títí dé ẹrékùṣù Sakhalin àti Kuril; láti ìlú Arkhangel’sk títí dé Crimea àti Yalta; láàárín àwọn ìdílé, láwọn ibi iṣẹ́, láwọn ọgbà ẹ̀wọ̀n, láwọn ilé ẹjọ́ àti láwọn ibi tí wọ́n ti ń kọ́ni ní béèyàn á ṣe yíwà pa dà.
Àwa Ẹlẹ́rìí Jèhófà ò rò ó rí pé iṣẹ́ ìwàásù wá á délédóko bó ṣe rí yìí.
Torí náà ilẹ̀kùn tuntun ló ṣí sílẹ̀ láti ìwàásù láwọn ibi tuntun àti lọ́nà tuntun.
Àǹfààní ńlá ló jẹ́ fáwa Ẹlẹ́rìí Jèhófà láti wàásù ìhìn rere láwọn ibi tuntun yìí.
Ọ́fíìsì àwọn agbẹjọ́rò ìjọba ló sì mú kí èyí ṣeé ṣe.
Ẹ jẹ́ ká wo bọ́rọ̀ yìí ṣe máa rí lọ́jọ́ iwájú.
Tá a bá fi máa rọ́dún mẹ́wàá sí i, tí ijọba bá ṣì ń ju àwa Ẹlẹ́rìí Jèhófà sẹ́wọn àtàwọn ibi tí wọ́n ti kó àwọn ẹlẹ́wọ̀n ṣiṣẹ́, á fẹ́rẹ̀ẹ́ tó ọgọ́rùn-ún méjì (200) Ẹlẹ́rìí Jèhófà tó máa wà ní ojúkò kọ̀ọ̀kan.
Ẹ wo bó ṣe máa rí tí ìjọ mẹ́rin bá wà ní ọgbà ẹ̀wọ̀n kọ̀ọ̀kan!
Ńṣe làwọn tó ń bójú tó ọgbà ẹ̀wọ̀n á máa bẹ Ilé Iṣẹ́ Ètò Ìdájọ́ pé kí wọ́n tú àwa Ẹlẹ́rìí Jèhófà sílẹ̀.
Kí lẹ rò pé èyí tó pọ̀ jù lára àwa Ẹlẹ́rìí Jèhófà á máa gbà ládùúrà?
“Olúwa, jọ̀ọ́, má jẹ́ kí ọkàn àwọn aláṣẹ rọ̀ o; má jẹ́ kí wọ́n tú mi sílẹ̀.
Inú ibí yìí ni ọ̀pọ̀ àwọn akẹ́kọ̀ọ́ Bíbélì mi àtàwọn tí mo lè bá sọ̀rọ̀ wà.”
Téèyàn bá fojú aláìnígbàgbọ́ wo ohun tó ń ṣẹlẹ̀ báyìí, ó máa bọkàn jẹ́.
Bíi kó sọ pé: “Mi ò pààyàn, mi ò gba nǹkan oníǹkan, mi ò sì jààyàn lólè.
Mi ò tiẹ̀ bá ẹnikẹ́ni fa ọ̀rọ̀.
Ẹ̀rí sì fi hàn bẹ́ẹ̀ nínú ìwé táwọn aláṣẹ agbègbè kọ.
Síbẹ̀, àwọn tó pè mí lẹ́jọ́ ṣáà fẹ́ kí wọ́n rán mi lẹ́wọ̀n ọdún mẹ́ta.”
Irú àsìkò yìí lèèyàn lè fẹ́ bọkàn jẹ́; àmọ́ torí pé Ẹlẹ́rìí Jèhófà ni mí, ojú ìgbàgbọ́ ni mo fi ń wo ohun tó ṣẹlẹ̀ yìí.
Tí Ọlọ́run bá fàyè gbà á pé kí wọ́n rán mi lẹ́wọ̀n, àfi kí n yáa gbà pé ọdún mẹ́ta yìí kì í ṣe tìyà, àmọ́ ó wà fún iṣẹ́ pàtàkì kan tí màá ṣe níbi tuntun!
Torí náà, mi ò bọkàn jẹ́.
Dípò bẹ́ẹ̀, mo wò ó bí àǹfààní ńlá láti lọ ṣiṣẹ́ Ọlọ́run níbi tí kò tíì sí Ẹlẹ́rìí Jèhófà kankan.
Àwọn ilé iṣẹ́ agbéròyìnjáde ti roko gbogbo agbègbè náà dè mí.
Àsìkò ti tó láti fún irúgbìn.
Ìkan náà ni Ọlọ́run, kò yí pa dà, à báà wà lómìnira tàbí a wà lẹ́wọ̀n.
Kò fi wá sílẹ̀.
Ó wà pẹ̀lú wa níbikíbi tá a bá wà, tá a bá ṣáà ti jẹ́ olóòótọ́ sí i.
Nínú ọ̀rọ̀ tèmi, ó dá mi lójú pé Ọlọ́run máa tọ́jú mi nípa tara àti nípa tẹ̀mí, tó bá sì wù ú, á fi sọ́kàn adájọ́ àgbà pé kó rán mi lẹ́wọ̀n bí àwọn tó pè mí lẹ́jọ́ ṣe fẹ́, ìyẹn Ìyáàfin Naumova.
Mò ń retí ọjọ́ kìíní oṣù April.
Hébérù 13:6 fi dá mi lójú pé: “Jèhófà ni olùrànlọ́wọ́ mi; mi ò ní bẹ̀rù.
Kí ni èèyàn lè fi mí ṣe?”
Jèhófà Ọlọ́run fúnra rẹ̀ máa ràn mí lọ́wọ́.
Ṣé ó tún yẹ kí n bẹ̀rù ẹnikẹ́ni?
"Ní September 4, 2019, nígbà tí wọ́n ń gbẹ́jọ́ àwọn Ẹlẹ́rìí Jèhófà mẹ́fà ní ìlú Saratov, wọ́n ní kí onímọ̀ nípa ẹ̀sìn táwọn èèyàn mọ̀ bí ẹní mowó àti olùdámọ̀ràn fún ìjọba Orílẹ̀-Èdè Rọ́ṣíà, Sergey Igorevich Ivanenko, wá sọ ohun tó mọ̀ nípa àwọn Ẹlẹ́rìí Jèhófà níwájú ilé ẹjọ́.
Ọ̀mọ̀wé Ivanenko ló ṣe ìwé méjì tó wúlò fáwọn akẹ́kọ̀ọ́ èyí tó sọ̀rọ̀ nípa àwọn Ẹlẹ́rìí Jèhófà lórílẹ̀-èdè Rọ́ṣíà.
Ohun tá a kọ síbí yìí ni ẹ̀rí tó jẹ́ níwájú ilé ẹjọ́:
Ìgbésí ayé àwọn Ẹlẹ́rìí Jèhófà àti ìjọsìn wọn.
“Ohun kan tó mú káwọn Ẹlẹ́rìí yàtọ̀ gédégbé ni pé:
Wọn kì í tẹ̀ lé òfin gbòógì kankan tàbí ohun tí aṣáájú kan pàtó bá pa láṣẹ, ṣe ni wọ́n máa ń gbìyànjú láti ran ara wọn lọ́wọ́ kí wọ́n lè ní ẹ̀rí ọkàn tí wọ́n fi Bíbélì kọ́, kí ẹnì kọ̀ọ̀kan wọn sì lè dá ṣe ìpinnu tó bá Bíbélì mu.
“Àwọn Ẹlẹ́rìí Jèhófà máa ń gbìyànjú láti tẹ̀ lé ohun tó wà nínú Bíbélì, ni ìbámu pẹ̀lú àwọn ìlànà tí Jésù Kristi àtàwọn ọmọ ẹ̀yìn rẹ̀ gbé kalẹ̀ ní ọgọ́rùn-ún ọdún kìíní Sànmánì Kristẹni.
“Ọ̀nà tí wọ́n ń gbà ṣe ohun tí wọ́n jọ gbà gbọ́, ìyẹn kíkẹ́kọ̀ọ́ Bíbélì, dídáhùn àwọn ìbéèrè nípa Bíbélì àti kíkọ orin tó bá Bíbélì mu, jẹ́ kó ṣe kedere pé àwọn Ẹlẹ́rìí Jèhófà ń sapá gidigidi láti ṣe gbogbo nǹkan lọ́nà tó bá Bíbélì mu.
“Wọ́n tún gbà pé ìpàdé ìjọ wà lára ohun tí Kristẹni kan gbọ́dọ̀ máa pésẹ̀ sí.
Láwọn ìpàdé náà, àwọn Ẹlẹ́rìí Jèhófà máa ń ṣe àyẹ̀wò Májẹ̀mú Tuntun, ohun tó sọ nípa Jésù Kristi àtàwọn ọmọ ẹ̀yìn rẹ̀, àwọn ọmọlẹ́yìn rẹ̀ àti ìgbà tí ìjọ Kristẹni ṣẹ̀ṣẹ̀ bẹ̀rẹ̀. . . .
Àwọn Ẹlẹ́rìí Jèhófà gbà pé àwọn gbọ́dọ̀ máa sin Ọlọ́run pa pọ̀ gẹ́gẹ́ bí ìjọ.
“Wọ́n máa ń tẹnu mọ́ ọn pé ohun tá a fi ń dá àwọn ọmọ ẹ̀yìn Jésù Kristi mọ̀ ni ìfẹ́ tí wọ́n ní láàárín ara wọn.”
Iṣẹ́ ìwàásù àwọn Ẹlẹ́rìí Jèhófà.
“A tún ń fi iṣẹ́ ìwàásù àwọn Ẹlẹ́rìí Jèhófà dá wọn mọ̀.
Mo lérò pé kò sẹ́ni tó ń wàásù bí àwọn Ẹlẹ́rìí Jèhófà, kò sì sẹ́ni tó ní ìtara tó wọn.
Gbogbo wọn gbọ́dọ̀ wàásù kí wọ́n sì lo àkókò díẹ̀ lẹ́nu iṣẹ́ ìwàásù.
“Wọ́n sábà máa ń sọ pé, ‘Ohun tí Bíbélì sọ nìyí.’
Ẹnì kan lè ṣí Bíbélì kí òun fúnra rẹ̀ sì yẹ̀ ẹ́ wò.
Bó bá fara mọ́ ohun tí Bíbélì sọ, á dara pọ̀ mọ́ wọn.
Bí kò bá sì fara mọ́ ọn, kò ní dara pọ̀ mọ́ wọn.
Wọ́n kì í fipá múni.”
Ẹ̀sùn tí wọ́n fi kan àwọn Ẹlẹ́rìí Jèhófà pé wọ́n jẹ́ agbawèrèmẹ́sìn.
“Ohun tó mú kí ìjọba kọ́kọ́ sọ pé agbawèrèmẹ́sìn làwọn Ẹlẹ́rìí Jèhófà ni pé àwọn ọ̀jọ̀gbọ́n kan sọ pé àwọn ìwé wọn kan sọ pé àwọn Ẹlẹ́rìí Jèhófà nìkan ló ń ṣe ìsìn tòótọ́ àti pé àwọn ìsìn tó kù jẹ́ ìsìn èké.
Àwọn ẹlẹ́sìn míì náà máa ń sọ irú ọ̀rọ̀ bẹ́ẹ̀, àmọ́ àwọn Ẹlẹ́rìí Jèhófà ni wọ́n fẹ̀sùn kan nínú ẹjọ́ tó wà nílẹ̀ yìí.
Wọ́n ka ohun táwọn Ẹlẹ́rìí Jèhófà sọ pé ìsìn àwọn nìkan ni ìsìn tòótọ́ àti pé àwọn ìsìn tó kù jẹ́ èké sí ìpolongo ẹ̀tàn.
“Lójú tèmí gẹ́gẹ́ bí onímọ̀ nípa ẹ̀sìn, [ìpinnu ti ilé ẹjọ́ ṣe yìí] ò tọ̀nà, torí pé béèyàn bá yàn láti wádìí ọ̀rọ̀ náà wò, kò sí ẹlẹ́sìn tí ò ní sọ pé tòun ni ìsìn tòótọ́, ìsìn èké làwọn tó kù tàbí pé wọ́n ti ṣì wọ́n lọ́nà.
“Gbogbo ẹlẹ́sìn ló máa ń sọ pé tiwọn nìkan ni ìsìn tòótọ́, tí wọ́n á sì ka àwọn ẹ̀sìn tó kù sí ẹ̀sìn èké tàbí èyí tí kò fi taratara jóòótọ́.
Bó ṣe yẹ kó rí náà nìyẹn àfi bí wọ́n bá máa ṣe àgàbàgebè ló kù.
“Àmọ́, àwọn Ẹlẹ́rìí Jèhófà máa ń sapá nígbà gbogbo láti pa òfin ìjọba mọ́ bí kò bá ti forí gbárí pẹ̀lú òfin Ọlọ́run.
Ìdí nìyẹn tá a fi máa ń gbọ́ pé àwọn Ẹlẹ́rìí Jèhófà dá pọ́ọ̀sì tí wọ́n rí he pa dà, wọ́n sì sanwó ìtanràn tàbí owó orí bó tilẹ̀ jẹ́ pé wọ́n lè ṣàì ṣe bẹ́ẹ̀.
Ìpinnu àtọkànwá lèyí jẹ́ mi ò sì ní fi ẹ̀sùn kàn wọ́n pé wọ́n jẹ́ agbawèrèmẹ́sìn tó wulẹ̀ ń díbọ́n.”
Àwọn Ẹlẹ́rìí Jèhófà Máa Ń Lo Bíbélì.
“Ohun kan tó ṣàrà ọ̀tọ̀ nípa àwọn Ẹlẹ́rìí Jèhófà ni pé wọ́n máa ń lo onírúurú ìtumọ̀ Bíbélì fún ìkẹ́kọ̀ọ́ àti lẹ́nu iṣẹ́ ìwàásù wọn.
Wọ́n rí i bí ohun tó ṣe pàtàkì pé kí wọ́n mú káwọn èèyàn ní Bíbélì ní oríṣiríṣi èdè.
Wọn ò dà bí àwọn ẹlẹ́sìn yòókù torí pé wọ́n pọkàn pọ̀ sórí Bíbélì.
Àwọn aláṣẹ ka ìtumọ̀ Bíbélì wọn sí ìwé àwọn agbawèrèmẹ́sìn . . .
Bóyá àwọn tó ṣe ìpinnu yẹn rò pé àwọn Ẹlẹ́rìí Jèhófà ti fẹ́ràn Bíbélì wọn jù àti pé wọ́n á ṣíwọ́ iṣẹ́ ìwàásù tí wọn ò bá jẹ́ kí wọ́n lo Bíbélì yẹn mọ́.
Àṣìrò nìyẹn jẹ́.
Àwọn Ẹlẹ́rìí Jèhófà ò fọwọ́ rọ́ ìtumọ̀ Bíbélì kankan sẹ́yìn.”
Lílo àjọ tó ń bójú tó iṣẹ́ wa lábẹ́ òfin.
“Ìpinnu Ilé Ẹjọ́ Gíga Jù Lọ ti Orílẹ̀-Èdè Rọ́ṣíà fi hàn pé. . . èyí tó pọ̀ jù nínú ìjọ àwọn Ẹlẹ́rìí Jèhófà kò ní àjọ tó ń bójú tó iṣẹ́ wọn lábẹ́ òfin . . .
Torí náà, kò tọ̀nà láti sọ pé olúkúlùkù Ẹlẹ́rìí Jèhófà tó wà ní agbègbè pàtó kan gbọ́dọ̀ jẹ́ ara àjọ tó ń bójú tó iṣẹ́ wọn lábẹ́ òfin.
“Ní ti àwọn àjọ tó ń bójú tó iṣẹ́ wọn lábẹ́ òfin . . . , mo fara balẹ̀ ṣàyẹ̀wò ìwé òfin tí wọ́n fi dá wọn sílẹ̀, wọn ò dárúkọ alábòójútó, alàgbà, aṣáájú-ọ̀nà; irú àwọn ọ̀rọ̀ bẹ́ẹ̀ ò sí níbẹ̀.
Orúkọ àwọn olùdásílẹ̀ àjọ náà ló máa ń wà níbẹ̀, àwùjọ kéréje tí kì í ju nǹkan bí èèyàn mẹ́wàá lọ.
Àwọn tí orúkọ wọn ò sí nínú ìwé yẹn kọ́ ló ń ṣojú fún òfin, ohun tó jẹ mọ́ ọ̀rọ̀ ẹ̀sìn àwọn Ẹlẹ́rìí Jèhófà ni wọ́n ń bójú tó. . . .
Ohun táwọn Ẹlẹ́rìí Jèhófà ń ṣe ò sì yàtọ̀ síra láìka orílẹ̀-èdè tàbí ẹkùn ìpínlẹ̀ tí wọ́n wà sí.
“Ṣe ni àwọn Ẹlẹ́rìí Jèhófà gbìyànjú láti fara mọ́ [ìpinnu Ilé Ẹjọ́ Gíga Jù Lọ tó fi òfin de àjọ tó ń bójú tó iṣẹ́ wọn lábẹ́ òfin yìí] kí wọ́n má bàa ta ko ìpinnu Ilé Ẹjọ́ Gíga Jù Lọ náà délẹ̀délẹ̀.
Torí náà, wọ́n ń bá iṣẹ́ wọn nìṣó gẹ́gẹ́ bí ẹ̀sìn tí àwọn aláṣẹ ò fi òfin dè.
Wọ́n ń bá iṣẹ́ wọn lọ bí olùjọsìn tó wà láyè ara ẹ̀.
Lójú wọn àti bí ìwádìí nípa ẹ̀sìn ṣe fi hàn, iṣẹ́ wọn ò ta ko ìpinnu Ilé Ẹjọ́ Gíga Jù Lọ.”
Ojú tí àwọn Ẹlẹ́rìí Jèhófà fi ń wo gbígba ẹ̀jẹ̀.
“Bíbélì sọ pé ‘inú ẹ̀jẹ̀ ni ẹ̀mí wà’; torí náà ẹ kò gbọ́dọ̀ jẹ ẹ̀jẹ̀.
Ọ̀rọ̀ nípa irú oúnjẹ téèyàn ò gbọ́dọ̀ jẹ ni ibí yìí ń sọ, amọ́ wọ́n mú kí ìtumọ̀ rẹ̀ túbọ̀ gbòòrò.
Wọ́n gbà pé èèyàn ò gbọ́dọ̀ jẹ ẹ̀jẹ̀ ní ọ̀nà èyíkéyìí, yálà nínú oúnjẹ (wọn kì í jẹ sọ́séèjì tí wọ́n po ẹ̀jẹ̀ mọ́) tàbí nípa gbígbà á sára.
Ṣùgbọ́n, wọ́n máa ń lo àwọn ìpín kékeré látara èròjà ẹ̀jẹ̀.
Ẹnì kọ̀ọ̀kan ló máa pinnu ìyẹn . . .
Kì í ṣe pé wọ́n fẹ́ kú ni wọ́n ṣe ń sọ pé àwọn ò gbẹ̀jẹ̀, ṣe ni wọ́n fẹ́ ìtọ́jú tó péye àti àbójútó ìṣègùn tó dáa.
Wọ́n mọ̀, àwọn oníṣègùn náà sì gbà pé ìgbẹ̀jẹ̀sára léwu torí pé ẹni tó gbẹ̀jẹ̀ sára lè kó àrùn Éèdì tàbí irú àrùn míì.
Iṣẹ́ abẹ láìlo ẹ̀jẹ̀ ló fọkàn ẹni balẹ̀ jù, mo sì ti rí i nígbà tí mo ṣàyẹ̀wò àkọsílẹ̀ ìṣirò pé àwọn ọlọ́rọ̀ kì í sábà fẹ́ láti gbẹ̀jẹ̀ torí pé ìyẹn ni ò ní jẹ́ kí wọ́n kó àrùn tàbí kí wọ́n ní ìṣòro.”
Ojú tí àwọn Ẹlẹ́rìí Jèhófà fi ń wo ọrẹ.
“Ẹnì kan lè pinnu pé òun ò ní fi owó ṣètọrẹ.
Ó ṣeé ṣe kí ẹnì kan fi gbogbo ọjọ́ ayé rẹ̀ lọ sí ìpàdé àwọn Ẹlẹ́rìí Jèhófà kó má sì dá kọ́bọ̀.
Ọwọ́ ẹnì kọ̀ọ̀kan ló kù sí láti pinnu bóyá òun á fi owó ṣètọrẹ tàbí òun ò ní ṣe bẹ́ẹ̀.”
Bó tilẹ̀ jẹ́ pé ọ̀mọ̀wé Ivanenko fi ìdánilójú jẹ́rìí sí i pé àwọn Ẹlẹ́rìí Jèhófà kì í ṣe arúfin, wọ́n sì máa ń pa òfin mọ́, ilé ẹjọ́ kó àlàyé rẹ dà nù wọ́n sì ní kí àwọn arákùnrin mẹ́fẹ̀ẹ̀fà lọ lògbà tó yàtọ̀ síra lẹ́wọ̀n.
Bí orílẹ̀-èdè Rọ́ṣíà ṣe ń bá a nìṣo láti máa fi ẹ̀sùn èké kan àwọn ará wa tí wọ́n sì ń fi wọ́n sẹ́wọ̀n láìtọ́, a ò ní yé gbàdúrà pé kí Jèhófà máa rọ̀jò ibùkún rẹ̀ sórí àwọn ará wa tí wọ́n jẹ́ onígboyà àti olóòótọ́ kí inú wọn lè máa dùn pé àwọn ní ìtẹ́wọ́gbà rẹ̀.—Sáàmù 109:2-4, 28."
"Ní February 14, 2020, Ilé-Ẹjọ́ ìlú ńlá Vilyuchinsk dá Arákùnrin Mikhail Popov àti ìyàwó rẹ̀ Arábìnrin Yelena Popov lẹ́bi.
Ilé-Ẹjọ́ ní kí Arákùnrin Mikhail Popov san 350,000 rubles ($5,508 U.S.) owó ìtanràn, wọ́n sì ní kí ìyàwó rẹ̀ Arábìnrin Yelena Popov san 300,000 rubles ($4,722 U.S.), àmọ́ wọn ò fi wọ́n sẹ́wọ̀n rárá.
Àwọn méjèèjì máa pe ẹjọ́ kòtẹ́milọ́rùn lórí ìdájọ́ yìí.
Ìjọba mú Mikhail àti Yelena ní July 2018.
Kò sì pẹ́ tí wọ́n fi wọ́n sílẹ̀, wọ́n sì ní kí wọ́n máa dúró de ìdájọ́ wọn.
Láti ọdún 2019, ilé-ẹjọ́ orílẹ̀-èdè Rọ́ṣíà ti dá àwọn Ẹlẹ́rìí Jèhófà méjìdínlọ́gbọ̀n (28) lẹ́bi nítorí ìgbàgbọ́ wọn.
Nínú oṣù méjì tó kọjá nìkan, mẹ́wàá nínú àwọn arákùnrin àti àwọn arábìnrin wọ̀nyí ni wọ́n dá lẹ́bi. Àmọ́, wọn ò tíì fi wọ́n sẹ́wọ̀n báyìí."
"Ní Friday, August 30, 2019, Arákùnrin Valeriy Moskalenko sọ ọ̀rọ̀ àsọkágbá rẹ̀ fún ilé ẹjọ́.
Díẹ̀ rèé (tá a túmọ̀ láti èdè Rọ́ṣíà) lára ọ̀rọ̀ tó sọ níwájú ilé ẹjọ́:
Ọ̀gá Àgbà àti gbogbo ẹ̀yin ọlọ́lá tó wà níkàlẹ̀, ọmọ ọdún méjìléláàádọ́ta (52) ni mí, ọdún tó kọjá yìí ni wọ́n fi mí sí àtìmọ́lé.
Tàbí kí n kúkú sọ ní tààràtà pé ó ti lé ní ọdún kan báyìí.
Nínú ọ̀rọ̀ àsọkágbá mi fún ilé ẹjọ́ yìí, mo fẹ́ ṣàlàyé ṣókí fún yín nípa ara mi, ojú ti mo fi wo ẹ̀sùn ọ̀daràn tí wọ́n fi kàn mí àti ọwọ́ tí mo fi mú ìwàláàyè.
Ọ̀gá Àgbà, mo nírètí pé ẹ máa lóye ìdí ti mi ò fi ní sẹ́ ìgbàgbọ́ tí mo ní nínú Ọlọ́run àti ìdí kò fi sí ẹ̀ṣẹ̀ nínú kéèyàn gba Ọlọ́run gbọ́.
Ẹlẹ́rìí Jèhófà kọ́ ni mí látilẹ̀ wá.
Èèyàn rere làwọn òbí mi wọ́n sì kọ́ mi dáadáa, síbẹ̀ látìgbà tí mo ti wà lọ́mọdé ló ti máa ń dùn mí pé ìwà ìrẹ́jẹ kún ibi gbogbo.
Mo máa ń ronú pé, ‘Kì í ṣe bó ṣe yẹ kí nǹkan rí nìyí, àwọn ẹni ibi àtàwọn ẹlẹ́tàn ń gbèrú, àwọn olóòótọ́ àti ẹni rere sì ń jìyà.’
Nígbà tí mo wà lọ́mọ ọdún mẹ́rìnlélógún (24), mo ṣèwádìí gan-an nínú Bíbélì fún ọ̀pọ̀ oṣù, mo sì rí ìdáhùn sí àwọn ìbéèrè mi.
Àtìgbà ló ti jẹ́ pé kí n tó ṣe ìpinnu, mo kọ́kọ́ máa ń ronú nípa ojú tí Ọlọ́run á fi wo ohun tí mo fẹ́ ṣe, màá sì tún ronú nípa àwọn òfin àti ìlànà rẹ̀.
[Bíbélì] ṣàlàyé àwọn òfin àti ìlànà náà ní kíkún, èèyàn sì lè mọ púpọ̀ sí i nípa wọn téèyàn bá kẹ́kọ̀ọ́ nípa àwọn tó sin Ọlọ́run nígbà àtijọ́.
Inú ilé kan náà ni èmi àti màmá mi ń gbé.
Wọ́n ti dàgbà, ó sì yẹ kí n máa tọ́jú wọn.
Ní August 1, 2018, nígbà tí màmá mi nìkan wà nínú ilé, Àwọn Òṣìṣẹ́ Aláàbò ti Ìjọba (FSB) tí wọ́n ń ṣe iṣẹ́ ìwádìí sọ fún Àwọn Ọlọ́pàá Àkànṣe pé kí wọ́n fi ayùn rẹ́ ilẹ̀kùn iwájú ìta ilé wa kúrò lára férémù.
Ọ̀nà tí ẹni tó wá ṣèwádìí náà yàn láti gbà wọnú ilé mí nìyẹn o.
Ẹ̀rù ba màmá mi gan-an.
Lẹ́yìn tí Àwọn Ọlọ́pàá Àkànṣe tó da aṣọ bojú náà já wọnú ilé wa, àyà màmá mi jà débi pé wọ́n ní àrùn ọkàn wọ́n sì ní láti pe áńbúláǹsì kó wá gbé wọn.
Ọgbọ̀n ìṣẹ́jú lẹ́yìn tí mo gbọ́ pé àwọn ọlọ́pàá ti lọ sí ilé wa ni mo pa dà délé.
Nígbà tí mo rí ipò tí màmá mi wà, ìfúnpá tèmi náà ga sí i. Láìka gbogbo èyí sí, mi ò fi ṣèbínú, ṣe ni mo fọwọ́ wọ́nú.
Mò ń fi ìfẹ́ hùwà, bó ṣe yẹ kí Kristẹni ṣe.
Ohun tí Jèhófà, Ọlọ́run mi fi kọ́ mi nìyẹn, mi ò sì fẹ́ ṣe ohun tó máa mú un bínú.
Ẹ forí jì mí, Ọ̀gá Àgbà, èmi kì í sọ̀rọ̀ nípa ara mi tó báyìí.
Kì í ṣe ìwà mi, ọ̀rọ̀ ló bá mo-kó-mo-rò wá o.
Ó lé ní ọdún mẹ́ẹ̀ẹ́dọ́gbọ̀n (25) tí mo ti di Ẹlẹ́rìí Jèhófà.
Ẹ̀sìn tí mo fi èyí tó pọ̀ jù nínú ìgbésí ayé mi ṣe nìyẹn.
Látìgbà tí mo sì ti ń ṣe ẹ̀sìn náà, kò sẹ́ni tó kà mí sí agbawèrèmẹ́sìn rí.
Kàkà bẹ́ẹ̀, aládùúgbò rere làwọn èèyàn kà mí sí, ẹni tó ń fi tọkàntọkàn ṣiṣẹ́ àti ọmọ tó ń tọ́jú òbí ẹ̀.
Ṣàdédé ni wọ́n bẹ̀rẹ̀ sí í pè mí ní agbawèrèmẹ́sìn láti April 20, 2017.
Torí kí ni?
Ìwà búburú wo ní wọ́n bá lọ́wọ́ mi?
Ṣé mo ti ń hùwà àìdá ni? Rárá o.
Ṣé mo ti di oníwà ipá ni àbí mo ti di ẹni tó ń fi ìyà jẹ àwọn míì tó sì ń fa ìrora fún wọn? Rárá o.
Ṣé mi ò lẹ́tọ̀ọ́ láti jàǹfààní ohun tí Abala Kejìdínlọ́gbọ̀n nínú Òfin Orílẹ̀-Èdè Rọ́ṣíà sọ ni?
Rárá nìyẹn náà.
Orúkọ mi ò sí lára àwọn tí Ilé Ẹjọ́ Gíga Jù Lọ gbọ́ ẹjọ́ wọn.
Kò sẹ́ni tó gba ẹ̀tọ́ àtilo Òfin Orílẹ̀-Èdè Rọ́ṣíà lọ́wọ́ mi, pàápàá jù lọ Abala Kejìdínlọ́gbọ̀n.
Kí ló wá sọ mí di ẹni tó ń jẹ́jọ́ nílé ẹjọ́?
Nínú ọ̀rọ̀ tí èmi àti olùṣèwádìí jọ sọ, ó túbọ̀ ṣe kedere pé torí pé mo gba Jèhófà, Ọlọ́run Olódùmarè gbọ́ mo sì ń lo orúkọ rẹ̀ nínú àdúrà àti ọ̀rọ̀ mi ni wọ́n ṣe mú mi tí wọ́n sì fi mí sí àtìmọ́lé.
Àmọ́, ẹ̀ṣẹ̀ ò sí nínú ìyẹn.
Ọlọ́run ló sọ ara rẹ̀ lórúkọ, tó sì rí i dájú pé orúkọ náà wà nínú Bíbélì.
Mò ń sọ ọ́ léraléra pé mi ò ní ta ko ohun tí Ọlọ́run bá pa láṣẹ lọ́nà tó ṣe kedere nínú Bíbélì.
Bó sì ti wù kéèyàn yọ mí lẹ́nu tàbí kó jẹ mí níyà tó, kódà tí wọ́n bá dájọ́ ikú fún mi, mo fẹ́ kó di mímọ̀ pé mi ò ní fi Jèhófà Ọlọ́run, Ẹlẹ́dàá ayé òun ọ̀run sílẹ̀ láé.
Ọ̀gá Àgbà, ibi gbogbo kárí ayé ni wọ́n ti mọ àwọn Ẹlẹ́rìí Jèhófà sí ẹni tó dùn ún bá rìn àti ẹni tó nífẹ̀ẹ́ àlàáfíà.
Ní ọ̀pọ̀ orílẹ̀-èdè kárí ayé, wọ́n kì í fi ẹ̀tọ́ tí wọ́n ní láti gba Ọlọ́run gbọ́ dù wọ́n.
Ó máa wù mí pé ká má ṣe fi ẹ̀tọ́ àwọn Ẹlẹ́rìí Jèhófà dù wọ́n ní orílẹ̀-èdè Rọ́ṣíà náà, kò sì ní yẹ kí ilé ẹjọ́ yìí fi ẹ̀tọ́ tí mo ní láti gba Ọlọ́run gbọ́ dù mí.
Mi ò jẹ̀bi ẹ̀sùn tí wọ́n fi kàn mí, mo sì rọ ilé ẹjọ́ yìí láti má ṣe dá mi lẹ́bi!
Ẹ ṣeun!"
"Àwọn ọ̀jọ̀gbọ́n lórí ọ̀rọ̀ òfin ti àjọ Ìṣọ̀kan Àgbáyé ti sọ pé bí ìjọba Rọ́ṣíà ṣe fàṣẹ ọba mú Arákùnrin Dmitriy Mikhaylov tí wọ́n sì fi í sẹ́wọ̀n “nítorí ohun tó gbà gbọ́ fi hàn pé wọ́n hùwà àìtọ́ sí i,” wọ́n sì ti tẹ òfin àpapọ̀ àwọn ìjọba lójú.
Àwùjọ àwọn ọ̀jọ̀gbọ́n náà tún rọ ìjọba Rọ́ṣíà pé wọn ò gbọ́dọ̀ fẹ̀sùn ìwà ọ̀daràn èyíkéyìí kan Arákùnrin Mikhaylov mọ́.
Ó tó ojú ìwé méjìlá tí ìgbìmọ̀ tí wọ́n ń pè ní Working Group on Arbitrary Detention (WGAD) fi kọ èrò wọn nípa Arákùnrin Mikhaylov, wọ́n sọ pé “kò sígbà tó ṣe ohun tó dí àlàáfíà ìlú lọ́wọ́.”
Yàtọ̀ síyẹn, “kò sí ẹ̀rí kankan tó fi hàn pé òun tàbí Ẹlẹ́rìí Jèhófà èyíkéyìí lórílẹ̀-èdè Rọ́ṣíà jẹ́ oníwà ipá, wọn kì í sì í rọ àwọn míì pé kí wọ́n hùwà ipá.”
Ìgbìmọ̀ WGAD wá pinnu pé ńṣe ni Arákùnrin Mikhaylov “kàn lo ẹ̀tọ́ tó ní láti ṣe ìsìn tó wù ú” kò sì “yẹ kí wọ́n fàṣẹ ọba mú un débi tí wọ́n á fi jù ú sí àhámọ́ láìgbọ́ ẹjọ́ ẹ̀.”
Nítorí náà, ó yẹ kí ìjọba san owó ìtanràn fún un torí pé kò ráyè ṣiṣẹ́ ní gbogbo àkókò tó fi wà lẹ́wọ̀n, àti pé wọ́n jù ú sẹ́wọ̀n láì jẹ̀bi ẹ̀sùn tí wọ́n fi kàn án.
Ìgbìmọ̀ WGAD tún kíyè sí i pé kì í ṣe Arákùnrin Mikhaylov nìkan ni wọ́n ń fìyà jẹ nítorí ohun tó gbà gbọ́.
Òun náà jẹ́ “ọ̀kan lára àwọn Ẹlẹ́rìí Jèhófà lórílẹ̀-èdè Rọ́ṣíà tí wọ́n fàṣẹ ọba mú, tí wọ́n fi sẹ́wọ̀n, tí wọ́n sì ti fẹ̀sùn ìwà ọ̀daràn kàn nítorí pé wọ́n ń lo ẹ̀tọ́ tí wọ́n ní láti ṣe ìsìn tó wù wọ́n,” ó sì jẹ́ ẹ̀tọ́ tí òfin àpapọ̀ àwọn ìjọba fọwọ́ sí.
Torí náà, ìgbìmọ̀ WGAD jẹ́ kó ṣe kedere pé kì í ṣe Arákùnrin Mikhaylov nìkan lọ̀rọ̀ yìí kàn, ó tún kan bí wọ́n ṣe ń fi gbogbo àwọn Ẹlẹ́rìí Jèhófà sẹ́wọ̀n láìtọ́ “lọ́nà tó jọ ti Ọ̀gbẹ́ni Mikhaylov.”
Ọ̀dọ́ ni Arákùnrin Mikhaylov nígbà tó bẹ̀rẹ̀ sí kẹ́kọ̀ọ́ Bíbélì, ó sì ṣèrìbọmi nígbà tó pé ọmọ ọdún mẹ́rìndínlógún (16) lọ́dún 1993.
Lọ́dún 2003, ó fẹ́ Yelena, àwọn méjèèjì sì jọ ń sin Jèhófà.
Lọ́dún 2018, Arákùnrin àti Arábìnrin Mikhaylov kíyè sí i pé fún ọ̀pọ̀ oṣù làwọn aláṣẹ ti ń ṣọ́ wọn ni ti pé wọ́n ń tẹ́tí sí ọ̀rọ̀ wọn lórí fóònù, wọ́n sì tọ́jú kámẹ́rà sílé wọn.
Ní April 19, 2018, Ìgbìmọ̀ Tó Ń Ṣèwádìí ní Àgbègbè Ivanovo Lórílẹ̀-èdè Rọ́ṣíà fẹ̀sùn ìwà ọ̀daràn kan Arákùnrin Mikhaylov, làwọn ọlọ́pàá tó dira ogun bá lọ tú ilé rẹ̀ yẹ́bẹ́yẹ́bẹ́.
Kò ju oṣù kan lẹ́yìn ìyẹn, wọ́n fàṣẹ ọba mú un wọ́n sì jù ú sẹ́wọ̀n, wọ́n fẹ̀sùn kàn án pé ó ń fi owó ṣètìlẹ́yìn fáwọn “agbawèrèmẹ́sìn.”
Wọ́n tú u sílẹ̀ lẹ́yìn tó ti fẹ́rẹ̀ẹ́ lo oṣù mẹ́fà lẹ́wọ̀n.
Torí pé ìwádìí ṣì ń lọ lọ́wọ́ lórí ẹjọ́ rẹ̀, àwọn aláṣẹ ò jẹ́ kó rìnrìn-àjò, wọ́n sì ń ṣọ́ ọ lọ́wọ́ lẹ́sẹ̀ bó ṣe ń bá àwọn èèyàn sọ̀rọ̀.
Oṣù mẹ́fà ni ìjọba ilẹ̀ Rọ́ṣíà ní láti fèsì lórí ìpinnu tí ìgbìmọ̀ WGAD ṣe, wọ́n gbọ́dọ̀ jẹ́ kí ìgbìmọ̀ náà mọ̀ bóyá ẹ̀sùn ìwà ọ̀daràn tí wọ́n fi kan Mikhaylov ti parí, bóyá wọ́n ti san owó ìtanràn fún un, bóyá wọ́n sì ti ṣèwádìí nípa àwọn tó fìyà jẹ ẹ́ láìṣẹ̀.
Ó ṣeé ṣe kó jẹ́ pé ìpinnu tí ìgbìmọ̀ WGAD ṣe yìí ló mú kí ìjọba orílẹ̀-èdè Kazakhstan dá Arákùnrin Teymur Akhmedov sílẹ̀ lẹ́wọ̀n.
Lọ́dún 2017, wọ́n fàṣẹ ọba mú un, wọ́n sì rán an lọ sí ẹ̀wọ̀n ọdún márùn-ún torí pé ó ń sọ ohun tó gbà gbọ́ fáwọn ẹlòmíì láìfi dí àlàáfíà ìlú lọ́wọ́.
Gbogbo ilé ẹjọ́ tó wà ní Kazakhstan ni wọ́n gbé ẹjọ́ náà lọ, àmọ́ kò lójú, ni agbẹjọ́rò Arákùnrin Akhmedov bá gbé ẹjọ́ náà lọ sọ́dọ̀ ìgbìmọ̀ WGAD.
Nínú ìpinnu tí ìgbìmọ̀ WGAD ṣe ní October 2, 2017, wọ́n ní ìwà tí àwọn aláṣẹ orílẹ̀-èdè Kazakhstan hù kò dáa, wọ́n sì ní kí wọ́n tú Arákùnrin Akhmedov sílẹ̀.
Lẹ́yìn oṣù mẹ́fà, ààrẹ orílẹ̀-èdè Kazakhstan wá sọ ọ́ ní gbangba pé Arákùnrin Akhmedov kì í ṣe ọ̀daràn.
Ní April 4, 2018, wọ́n dá a sílẹ̀ lẹ́wọ̀n.
Yálà orílẹ̀-èdè Rọ́ṣíà máa ṣe ohun tí ìgbìmọ̀ WGAD ní kí wọ́n ṣe fún Arákùnrin Mikhaylov tàbí wọn ò ní ṣe bẹ́ẹ̀, ọkàn wa balẹ̀ torí Bíbélì sọ pé: “Aláyọ̀ ni ọkùnrin tí ó fi [Jèhófà] ṣe ibi ààbò.”
Àdúrà wa ni pé kí Jèhófà máa bójú tó àwọn arákùnrin àtàwọn arábìnrin wa tí wọ́n ń fi ẹ̀sùn ìwà ọ̀daràn kàn ní Rọ́ṣíà, kí wọ́n lè rí i pé gbogbo ẹni tó bá nígboyà tó sì gbẹ́kẹ̀ lé Jèhófà kò ní “ṣaláìní ohun rere.”​—⁠Sáàmù 34:​8, 10.
Ó jẹ́ ìgbìmọ̀ àwọn ọ̀jọ̀gbọ́n ẹlẹ́ni márùn-ún tí àjọ Ìṣọ̀kan Àgbáyé dá sílẹ̀, kí wọ́n lè máa ṣèwádìí àwọn tí ìjọba rán lọ sẹ́wọ̀n lọ́nà àìtọ́.
Ìgbìmọ̀ náà máa pinnu bóyá ìjọba ti tàpá sí òfin tí àpapọ̀ àwọn ìjọba là kalẹ̀ bó ṣe wà nínú Ìwé Ìpolongo Ẹ̀tọ́ Ọmọnìyàn Lágbàáyé àtàwọn ìwé míì.
Kí wọ́n ba à lè fìdí òtítọ́ múlẹ̀, ìgbìmọ̀ Working Group on Arbitrary Detention (WGAD) lẹ́tọ̀ọ́ láti wádìí ọ̀rọ̀ lọ́dọ̀ àwọn aláṣẹ àtàwọn iléeṣẹ́ tí kì í ṣe ti ìjọba kí wọ́n lè gba ìsọfúnni tí wọ́n nílò.
Ó tiẹ̀ lè gba pé kí wọ́n rí ẹni tí wọ́n fi sẹ́wọ̀n náà àti ìdílé rẹ̀. Lẹ́yìn náà, ìgbìmọ̀ WGAD á wá sọ ìpinnu àti àbá wọn fún ìjọba títí kan Àjọ Ẹ̀tọ́ Ọmọnìyàn ti Àjọ Ìṣọ̀kan Àgbáyé.
Bó tilẹ̀ jẹ́ pé ìgbìmọ̀ WGAD ò lè fi dandan lé e pé kí ìjọba tẹ̀ lé ìpinnu wọn, wọ́n máa ń jẹ́ kí gbogbo èèyàn lágbàáyé mọ ìpinnu tí wọ́n bá ṣe. Ìyẹn sì lè mú káwọn aláṣẹ tẹ̀ lé ìpinnu wọn."
"Láti October 9, 2018 táwọn agbófinró ti mú Anrzej Oniszczuk, tó jẹ́ ọmọ orílẹ̀-èdè Poland àti arákùnrin kan, wọn ò tíì gbọ́ ẹjọ́ wọn títí di báyìí.
Ẹ̀karùn-ún rèé tí wọ́n máa sún àkókò tó fi wà látìmọ́lé síwájú.
October 2 ni wọ́n ṣètò pé kó parí àtìmọ́lé rẹ̀, ìyẹn ọjọ́ díẹ̀ kó pé ọdún kan tó ti wà ní àhámọ́.
Arákùnrin Andrzej àti ìyàwó rẹ̀ Anna, ṣáájú kí wọ́n tó mú un lọ sí àtìmọ́lé.
Wọn ò gba Anna láyè láti rí ọkọ rẹ̀ láti oṣù mẹ́wàá sẹ́yìn
Àtìmọ́lé ni Andrzej wà látìgbà tí wọ́n ti mú un.
Orí ìdúró ló máa ń wà láti aago mẹ́fà àárọ̀ títí di aago mẹ́sàn-án alẹ́.
Ẹ̀ẹ̀kan lọ́sẹ̀ ni wọ́n fàyè gbà á láti fi omi tó ń lọ́ wọ́ọ́rọ́ wẹ̀ fún ìṣẹ́jú mẹ́ẹ̀ẹ́dógún.
Fún oṣù mẹ́wàá tó fi wà láhàámọ́, wọn ò jẹ́ kí Anna ìyàwó rẹ̀ rí i.
Lẹ́tà ni wọ́n fi ń bára wọn sọ̀rọ̀.
Ọ̀pọ̀ ìgbà ni Anna ti kọ̀wé sí àwọn aláṣẹ pé kí wọ́n gbà á láyè láti rí ọkọ rẹ̀, ṣùgbọ́n wọn ò dá a lóhùn.
Bá a ṣe sọ ṣáájú, ìgbà tí àwọn ọlọ́pàá àtàwọn ológun tó fi nǹkan bojú fipá ya wọ ilé Andrzej àtàwọn méjìdínlógún (18) míì nílùú Kirov ni wọ́n mú un.
Wọ́n fẹ̀sùn ọ̀daràn kàn àn torí ó ń kọrin ìjọba Ọlọ́run, ó sì tún ń ka ìtẹ̀jáde wa.
Lọ́dún tó kọjá, wọ́n mú Andrzej àtàwọn arákùnrin mẹ́rin míì nílùú Kirov (ìyẹn, Maksim Khalturin, ẹni ọdún mẹ́rìnlélógójì (44), Vladimir Korobeynikov, ẹni ọdún mẹ́rìndínláàádọ́rin (66), Andrey Suvorkov, ẹni ọdún mẹ́rìndínlọ́gbọ̀n (26) àti Evgeniy Suvorkov, ẹni ọdún mọ́kànlélógójì (41) sátìmọ́lé láì tíì gbọ́ ẹjọ́ wọn.
Àtìgbà yẹn ni wọ́n ti ní wọn ò gbọdọ̀ jáde nílé.
Ní báyìí, ẹjọ́ Andrzej àti tàwọn arákùnrin mẹ́rin yẹn ti wà ní Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù.
Lọ́dún yìí, ìjọba orílẹ̀-èdè Rọ́ṣíà tún ti fẹ̀sùn ọ̀daràn kan àwọn arákùnrin méje míì ní Kirov, Yevgeniy Udintsev tó jẹ́ ẹni àádọ́rin ọdún (70) ló dàgbà jù.
Ní báyìí, àwọn Ẹlẹ́rìí Jèhófà tí wọ́n ń kojú ẹ̀sùn ìwà ọ̀daràn ní Kirov nítorí ìgbàgbọ́ wọn ti di méjìlá (12).
Ohun tó ń ṣẹlẹ̀ sí Andrzej, Anna àtàwọn ará wa ọwọ̀n tó wà lórílẹ̀-èdè Rọ́ṣíà, ń rán wa létí ọ̀rọ̀ tí Ọlọ́run mí sí, tó sọ pé: “Ẹ máa rántí àwọn tó wà nínú ẹ̀wọ̀n, bí ẹni pé ẹ jọ wà lẹ́wọ̀n àti àwọn tí wọ́n ń fìyà jẹ, torí pé ẹ̀yin fúnra yín náà wà nínú ara.”​—⁠Hébérù 13:3."
Láàárọ̀ June 7, 2018, mẹ́wàá nínú ìyàwó àwọn Ẹlẹ́rìí Jèhófà mẹ́tàdínlógún (17) tó wà lẹ́wọ̀n lórílẹ̀-èdè Rọ́ṣíà fi lẹ́tà ránṣẹ́ sí Mikhail Fedotov, tó jẹ́ agbani-nímọ̀ràn Ààrẹ Putin àti alága Ìgbìmọ̀ Ààrẹ Lórí Ọ̀rọ̀ Aráàlú àti Ẹ̀tọ́ Ọmọnìyàn.
"Ní February 25, 2019 a kọ̀wé ránṣẹ́ sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù (ECHR), pé kí wọ́n tètè wá nǹkan ṣe sọ́rọ̀ Arákùnrin Sergey Loginov, ọ̀kan lára àwọn arákùnrin méje táwọn aláṣẹ fìyà jẹ ní ìlú Surgurt tó wà ní ìwọ̀ oòrùn ilẹ̀ Sàìbéríà.
Wọ́n ti tú àwọn arákùnrin mẹ́fà tó kù sílẹ̀, àmọ́ Arákùnrin Loginov ṣì wà látìmọ́lé látìgbà tí wọ́n ti mú un, bẹ́ẹ̀, wọn ò tíì gbọ́ ẹjọ́ rẹ̀, wọn ò sì jẹ́ kó lọ tọ́jú àwọn ọgbẹ́ tó wà lára rẹ̀.
Ní February 26, ìyẹn ọjọ́ kan lẹ́yìn tá a kọ̀wé sí Ilé Ẹjọ́ ECHR, wọ́n fèsì, èsì náà sì dáa gan-an.
Ilé Ẹjọ́ fọwọ́ sí ohun tá a béèrè, wọ́n sì pàṣẹ pé “ní kíá” kí ìjọba Rọ́ṣíà jẹ́ kí àwùjọ àwọn dókítà tó ń dá ṣiṣẹ́ ṣàyẹ̀wò Arákùnrin Loginov kí wọ́n lè mọ bí àkóbá tí ìyà tí wọ́n fi jẹ ẹ́ ṣe pọ̀ tó “nínú àgọ́ ara rẹ̀ àti nínú ọpọlọ rẹ̀” àti bóyá ara rẹ̀ ṣì le tó láti wà látìmọ́lé.
Títí di March 11, 2019, ìjọba Rọ́ṣíà ò ṣe nǹkan kan.
Ẹ̀ẹ̀kan lọ́gbọ̀n ni Ilé Ẹjọ́ ECHR máa ń ṣe irú ìdájọ́ kíákíá yìí, ó sì máa ń jẹ́ tí ẹ̀mí ẹni tọ́rọ̀ kàn bá wà nínú ewu, tí nǹkan sì lè bà jẹ́ kọjá àtúnṣe.
Ó dùn mọ́ni nínú pé Ilé Ẹjọ́ ECHR tètè wá nǹkan ṣe sọ́rọ̀ yìí láàárín ọjọ́ kan péré tá a kọ̀wé sí wọn.
Ilé Ẹjọ́ ECHR sì sọ pé wọ́n máa rí i dájú pé àwọn fojú sí bí wọ́n ṣe ń fìyà jẹ àwọn ará wa.
Lọ́wọ́lọ́wọ́ báyìí, Ẹlẹ́rìí mọ́kàndínlógún (19) ló ń jẹ́jọ́ ẹ̀sùn ìwà ọ̀daràn tí wọ́n fi kàn wọ́n ní ìlú Surgut, mẹ́ta lára wọn sì ti wà látìmọ́lé láì tíì gbọ́ ẹjọ́ wọn.
Bá a ṣe ń bá àwọn ará wa bẹ Jèhófà, ẹ jẹ́ ká máa fi ọ̀rọ̀ tó ń tuni nínú tí Jeremáyà sọ sọ́kàn pé: “Ìbùkún ni fún ọkùnrin tó gbẹ́kẹ̀ lé Jèhófà.”​—Jeremáyà 17:7."
"Ní June 6, 2019, ìyẹn ọ̀sẹ̀ méjì lẹ́yìn tí Arákùnrin Dennis Christensen pàdánù ẹjọ́ kòtẹ́milọ́rùn tó pè, àwọn alákòóso Rọ́ṣíà gbé e láti yàrá ìtìmọ́lé tó wà ṣáájú ìgbẹ́jọ́ rẹ̀ ní Oryol, lọ sí ọgbà ẹ̀wọ̀n tó wà ní àdádó, ìyẹn Penal Colony No. 3 nílùú Lgov.
Ìlú Lgov jìn tó igba (200) kìlómítà sí ibi tí àwọn ẹbí àti ọ̀rẹ́ Dennis ń gbé ní Oryol.
Nígbà tí Dennis kọ́kọ́ dé ọgbà ẹ̀wọ̀n náà, wọ́n fi àbùkù kàn án, wọ́n sì gbìyànjú láti mú kó sẹ́ ìgbàgbọ́ ẹ̀.
Àmọ́, ṣe ni Dennis gbára lé Jèhófà pátápátá, ó sì fi hàn pé òun jẹ́ alágbára àti onígboyà.​—⁠1 Pétérù 5:⁠10.
Ní Finland (láti apá òsì sí apá ọ̀tún): Mark Sanderson tó jẹ́ ara Ìgbìmọ̀ Olùdarí, Irina Christensen, àti Tommi Kauko láti Finland
Látìgbà tí wọ́n ti ti Dennis mọ́lé ni àwọn ara ti ń ti ìyàwó ẹ̀, Irina, lẹ́yìn tí wọ́n sì ń fi ìfẹ́ bójú tó o.
Ní June, Arákùnrin Mark Sanderson tó jẹ́ ọkàn lára Ìgbìmọ̀ Olùdarí àti àwọn arákùnrin míì tó ń mú ipò iwájú ṣètò bí wọ́n ṣe pàdé Irina ní Finland ki wọ́n lè fún un níṣìírí.
Ó ti tó oṣù kan báyìí tí Dennis tí wà lẹ́wọ̀n yìí.
Láìpẹ́ yìí ni wọ́n gba Irina láàyè láti máa bá Dennis sọ̀rọ̀ lẹ́ẹ̀kan lójúmọ́ lórí fóònù.
Wọ́n tún ti fọwọ́ sí i pé kó máa ṣèbẹ̀wò sọ́dọ̀ Dennis ní ọgbà ẹ̀wọ̀n.
Irina ń tún àwọn lẹ́tà tó ń fúnni níṣìírí tí Dennis kọ sí i kà
Pẹ̀lú gbogbo ohun tí Dennis àti Irina ti fara dà fún ọdún méjì sẹ́yìn, ìyẹn láti igba tí wọ́n ti mú u tí wọn sì tì í mọ́lé, síbẹ̀ wọ́n dúró láìyẹsẹ̀, wọ́n sì ń láyọ̀.
Irina sọ pé àwọn lẹ́tà tí Dennis ń kọ sí òun lọ́sọ̀ọ̀sẹ̀ máa ń gbé òun ro gan an ni.
Ọ̀kan wà lára àwọn lẹ́tà yẹn ti Irina fẹ́ràn gan an, Dennis kọ̀wé pé: “A máa ṣàṣeyọrí tá a bá ń fi ojú tó tọ́ wo nǹkan, bẹ́ẹ̀ sì rèé àìmọye nǹkan tó ń fún wa láyọ̀ la ní.”
Ó parí ọ̀rọ̀ rẹ̀ báyìí: “Torí ká lè fi hàn pé Jèhófà la fara mọ́ pé kó jẹ́ Ọba Aláṣẹ la ṣe wà láyé.
Mo mọ̀ pé ọnà wa ṣì jìn, a ò sì tíì ṣẹ́gun.
Àmọ́, mo mọ̀ pé bó pẹ́ bóyá, à máa ṣẹ́gun.
Ìyẹn dá mi lójú hán-ún hán-ún.”
Ní July 21, ní àpéjọ àgbáyé tí wọ́n ṣe ní Denmark, Arákùnrin Lett tó jẹ́ ọkàn lára Ìgbìmọ̀ Olùdarí ka lẹ́tà kan tí Dennis kọ.
Apá kan nínú lẹ́tà náà sọ pé: “Ó wù mí kí n wà pẹ̀lú yín ní àpéjọ yìí, ṣùgbọ́n ìyẹn ò ṣeéṣe báyìí torí pé mi ò tíì parí iṣẹ́ tí a yàn fún mi.
Àmọ́, ó máa ṣeéṣe lọ́jọ́ iwájú, mo sì ń wọ̀nà fún un.”
Nígbà tí Pọ́ọ̀lù wà ní àtìmọ́lé ní Róòmù, ó kọ̀wé pé: “Mò ń dúpẹ́ lọ́wọ́ Ọlọ́run mi ní gbogbo ìgbà tí mo bá rántí yín nínú gbogbo ìrawọ́ ẹ̀bẹ̀ mi lórí gbogbo yín.
Inú mi máa ń dùn ní gbogbo ìgbà tí mo bá ń rawọ́ ẹ̀bẹ̀,. . .  ọ̀rọ̀ yín ń jẹ mí lọ́kàn, ẹ sì jẹ́ alájọpín pẹ̀lú mi nínú inú rere àìlẹ́tọ̀ọ́sí nínú àwọn ìdè ẹ̀wọ̀n mi àti nínú bí a ṣe ń gbèjà ìhìn rere, tí a sì ń fìdí rẹ̀ múlẹ̀ lọ́nà òfin.”​—Fílípì 1:​3, 4, 7."
"December 21, 2018 ni Arákùnrin Arkadya Akopyan, máa fara hàn kẹ́yìn nílé ẹjọ́.
Apá kan nílẹ̀ Rọ́ṣíà tí wọ́n ń pè ní Kabardino-Balkaria ni arákùnrin tó jẹ́ ẹni àádọ́rin (70) ọdún yìí ti wá, ó sì ti fẹ̀yìn tì nídìí iṣẹ́ télọ̀.
Ó ti lé lọ́dún kan tí ẹjọ́ rẹ̀ ti wà ní Ilé Ẹjọ́ Agbègbè Prohladniy, tó ń gbèjà ara rẹ̀ lórí ẹ̀sùn tí wọ́n fi kàn án pé ó ń pín ìwé àwọn tí wọ́n kà sí agbawèrèmẹ́sìn àti pé ó ń ṣagbátẹrù ìkórìíra ẹ̀sìn nínú àsọyé kan tó sọ nínú Gbọ̀ngàn Ìjọba.
Kò dájú pé adájọ́ máa dá ẹjọ́ rẹ̀ ní December 21.
Àmọ́ tí wọ́n bá dá Arákùnrin Akopyan lẹ́bi, wọ́n lè bu owó ìtanràn tó pọ̀ lé e tàbí kí wọ́n rán an lẹ́wọ̀n ọdún mẹ́rin.
Arákùnrin Akopyan wà lára àwọn Ẹlẹ́rìí Jèhófà tó lé ní ọgọ́rùn-ún (100) tí wọ́n fẹ̀sùn ọ̀daràn kàn ní Rọ́ṣíà nítorí ohun tí wọ́n gbà gbọ́.
Àdúrà wa ni pé kí gbogbo àwọn ará wa lọ́kùnrin àti lóbìnrin tí ìgbàgbọ́ wọn ò yẹsẹ̀ máa ní àlàáfíà tí Ọlọ́run nìkan lè fúnni.—Éfésù 6:11-14, 23."
"Láàárọ̀ kùtù April 10, ọdún 2018, àwọn tó ń ṣèwádìí àtàwọn ọlọ́pàá àrà ọ̀tọ̀, tí lára wọn fi nǹkan bojú tí wọ́n sì gbé ìbọn arọ̀jò ọta, já wọlé àwọn Ẹlẹ́rìí ní ìlú Ufa, olú ìlú Bashkortostan, lórílẹ̀-èdè Rọ́ṣíà, wọ́n tú gbogbo ilé wọn yẹ́bẹ́yẹ́bẹ́.
Wọ́n mú Arákùnrin Anatoliy (Tolya) Vilitkevich, àwọn aláṣẹ sì fì í sí àtìmọ́lé láì tíì gbọ́ ẹjọ́ rẹ̀.
Àwọn arábìnrin márùn-ún láti ìlú Ufa, tó fi mọ́ Alyona, ìyàwó Tolya ròyìn ohun tó ṣẹlẹ̀ nígbà tí wọ́n já wọlé wọn.
Máà bínú, ètò tó o fi ń wo fídíò kò ṣiṣẹ́.
Wa Fídíò Yìí Jáde"
"Ní July 2, 2019, ilé ẹjọ́ kan ní ìlú Krasnoyarsk, lórílẹ̀-èdè Rọ́ṣíà dájọ́ pé kí wọ́n fi Arákùnrin Andrey Stupnikov sílẹ̀, kí wọ́n má ṣe sé e mọ́lé mọ́.
Bó tilẹ̀ jẹ́ pé wọn ò sé e mọ́lé mọ́, àwọn aláṣẹ ṣì kà á sí ọ̀daràn, wọ́n sì ń bá ìwádìí lọ lórí ọ̀rọ̀ rẹ̀.
Arákùnrin Andrey Stupnikov
Ní July 3, 2018, bí ìdílé Stupnikov ṣe fẹ́ wọkọ̀ òfúrufú láàárọ̀ kùtù ní Pápákọ̀ Òfúrufú Krasnoyarsk, ní Yemelyanovo, lórílẹ̀-èdè Rọ́ṣíà.
Àwọn ẹ̀ṣọ́ aláàbọ̀ ìjọba méjì fàṣẹ ọba mú Arákùnrin Stupnikov.
Odindi oṣù mẹ́jọ ló lò ní ẹ̀wọ̀n láìjẹ́ pé wọ́n gbọ́ ẹjọ́ rẹ̀ rárá, lẹ́yìn náà ni wọ́n sé e mọ́lé láti ìparí oṣù February, 2019.
Bí arákùnrin Stupnikov ṣe sọ, ohun tójú ẹ̀ rí láàárín ọdún kan yìí ti jẹ́ kó mọ ọ̀pọ̀ nǹkan nípa ara ẹ̀ àti àjọṣe rẹ̀ pẹ̀lú Jèhófà.
Ó sọ pé: “[Èmi àti Olga] ti di Ẹlẹ́rìí Jèhófà fún ọ̀pọ̀ ọdún sẹ́yìn, àmọ́ a ò sún mọ́ Jèhófà tó báyìí rí láyé wa!
Láwọn ìgbà tí nǹkan nira gan-an, mo máa ń rí bí Bàbá wa ọ̀run ṣe ń tù mí nínú tó sì ń ràn mí lọ́wọ́.
Ó máa ń yà mí lẹ́nu láti rí bí Jèhófà ṣe ń dúró tì mí tó sì máa ń tètè dáhùn àdúrà mi!”
Arákùnrin Stupnikov parí ọ̀rọ̀ rẹ̀ pé: “Ju ti ìgbàkígbà rí lọ, ó ti wá dá mi lójú pé Jèhófà Bàbá mi lóye bí nǹkan ṣe ń rí lára mi torí pé ó mọ̀ mí dáadáa.
Ohun tó ṣẹlẹ̀ sí mi yìí ti jẹ́ kí n rí i pé ó yẹ kí n gbára lé Jèhófà pátápátá, kí n má sì máa da ara mi láàmú ju bó ṣe yẹ lọ nítorí inúnibíni.
Mo tún rí i pé èèyàn máa kábàámọ̀ tó bá pàdánù irú àjọṣe tímọ́tímọ́ bẹ́ẹ̀ pẹ̀lú Jèhófà.
Ó dá mi lójú pé tí Jèhófà bá wà pẹ̀lú wa, kò síṣòro tá ò ní lè borí.”
Láti July 1, ẹ̀sùn ìwà ọ̀daràn tí wọ́n ti fi kan àwọn arákùnrin àtàwọn arábìnrin wa lórílẹ̀-èdè Rọ́ṣíà ti tó igba ó lé mẹ́tàdínlógún (217).
Láwọn ipò kan, àwọn aláṣẹ orílẹ̀-èdè Rọ́ṣíà ti dín ìyà tí wọ́n fi ń jẹ àwọn ara wa kan kù.
Àmọ́, kì í ṣe àwọn aláṣẹ ilé ẹjọ́ la gbẹ́kẹ̀ lé, Jèhófà la gbẹ́kẹ̀ lé.
Àdúrà wa ni pé kí Jèhófà máa fún àwọn ará wa tó wà ní Rọ́ṣíà lágbára, kó sì máa dáàbò bò wọ́n.​—⁠Sáàmù 28:7."
"Ní Thursday, July 4, 2019, Ilé Ẹjọ́ Ordzhonikidzevskiy ní agbègbè Perm’ lórílẹ̀-èdè Rọ́ṣíà kéde pé Arákùnrin Aleksandr Solovyev jẹ̀bi ẹ̀sùn tí wọ́n fi kàn án, wọ́n sì ní kó san ìtanràn ohun tó fẹ́rẹ̀ẹ́ tó ẹgbẹ̀rún márùn-ún (4,731) owó dọ́là.
Ìrọ̀lẹ́ May 22, 2018 ni wọ́n fàṣẹ ọba mú Arákùnrin Solovyev ní ibùdókọ̀ ojú irin nígbà tí òun àti Anna ìyàwó rẹ̀ ń bọ̀ láti ìrìn-àjò tí wọ́n lọ lórílẹ̀-èdè míì.
Àwọn ọlọ́pàá fi ṣẹkẹ́ṣẹkẹ̀ sọ́wọ́ Arákùnrin Solovyev, wọ́n sì fi í sátìmọ́lé fúngbà díẹ̀.
Àwọn ọlọ́pàá tún mú Arábìnrin Solovyev, àmọ́ ọkọ̀ tí wọ́n fi gbé e yàtọ̀ sí ti ọkọ̀ ẹ̀.
Àwọn ọlọ́pàá tú ilé wọn yẹ́bẹ́yẹ́bẹ́ ní gbogbo òru, wọ́n sì kó àwọn fọ́tò wọn, àwọn ẹ̀rọ ìgbàlódé àti oríṣiríṣi Bíbélì.
Wọ́n da ìbéèrè bo Arábìnrin Solovyev, lẹ́yìn náà wọ́n tú u sílẹ̀, wọn ò sì fẹ̀sùn kàn án.
Àmọ́, wọ́n fẹ̀sùn ìwà ọ̀daràn kan Arákùnrin Solovyev, nígbà tó sì di May 24, wọ́n sé e mọ́lé títí di November 19, 2018.
Kó tó dìgbà tí wọ́n máa gbọ́ ẹjọ́ ẹ̀, wọ́n ò fún un lómìnira láti jáde bó ṣe fẹ́.
Agbẹjọ́rò Arákùnrin Solovyev máa pe ẹjọ́ kòtẹ́milọ́rùn lórí ẹjọ́ tí wọ́n dá fún un.
Wọ́n tún ti kọ̀wé sí Àjọ Ìṣọ̀kan Àgbáyé Tó Ń Gbógun Ti Fífini Sátìmọ́lé Lọ́nà Tí Kò Bójú Mu.
Bó tilẹ̀ jẹ́ pé inúnibíni tí wọ́n ń ṣe sáwọn ará wa lórílẹ̀-èdè Rọ́ṣíà àti láwọn orílẹ̀-èdè míì ń le sí i, a ò ní jẹ́ káwọn alátakò yìí “kó jìnnìjìnnì bá wa lọ́nàkọnà.”
Ó dá wa lójú pé Jèhófà á máa fún wa ní gbogbo ohun tá a nílò ká lè máa fara dà á títí táyé tuntun tá à ń retí fi máa dé.—Fílípì 1:28"
"Nínú oṣù October 2018, àwọn ọlọ́pàá ya wọ ilé tó ju ọgbọ̀n (30) lọ káàkiri ìwọ̀ oòrùn ilẹ̀ Rọ́ṣíà.
Wọ́n mú arákùnrin mẹ́fà àti arábìnrin méjì, wọ́n sì fi wọ́n sí àtìmọ́lé kí ilé ẹjọ́ tó gbọ́ ẹjọ́ wọn lórí ẹ̀sùn pé agbawèrèmẹ́sìn ni wọ́n.
Ní báyìí, àwọn ará lọ́kùnrin lóbìnrin tí wọ́n ti rán lọ sẹ́wọ̀n láìtọ́ jẹ́ mẹ́ẹ̀ẹ́dọ́gbọ̀n (25), wọ́n sì sọ fún àwọn méjìdínlógún (18) míì pé wọn ò gbọ́dọ̀ jáde nílé.
October 7, ní Sychyovka, Àgbègbè Smolensk​—Àwọn ọlọ́pàá àdúgbò àtàwọn agbófinró tó fi nǹkan bojú lọ tú ilé mẹ́rin, wọ́n sì mú arábìnrin méjì, ìyẹn Nataliya Sorokina tó jẹ́ ẹni ọdún mẹ́tàlélógójì (43) àti Mariya Troshina tó jẹ́ ẹni ọdún mọ́kànlélógójì (41).
Lẹ́yìn ọjọ́ méjì tí wọ́n mú wọn, Ilé Ẹjọ́ Leninsky rán àwọn arábìnrin wa lọ sí àtìmọ́lé títí di November 19, 2018.
Àmọ́ nígbà tó di November 16, 2018, Ilé Ẹjọ́ Leninsky fi oṣù mẹ́ta kún ọjọ́ táwọn arábìnrin wa máa lò látìmọ́lé, tó fi hàn pé wọ́n á wà níbẹ̀ títí di February 19, 2019 nìyẹn.
October 9, ní Kirov, Àgbègbè Kirov​—Ó kéré tán, ilé mọ́kàndínlógún (19) ni wọ́n ya wọ̀.
Wọ́n mú àwọn alàgbà ìjọ márùn-ún, wọ́n sì fi wọ́n sí àtìmọ́lé kí wọ́n tó gbọ́ ẹjọ́ wọn.
Ọmọ ilẹ̀ Rọ́ṣíà ni mẹ́rin lára wọn (ìyẹn Maksim Khalturin, Vladimir Korobeynikov, Andrey Suvorkov àti Evgeniy Suvorkov) ẹnì kan tó kù, ìyẹn Andrzej Oniszczuk, jẹ́ ọmọ ilẹ̀ Poland.
Yàtọ̀ sí Dennis Christensen tó jẹ́ ọmọ ilẹ̀ Denmark, Arákùnrin Oniszczuk ló máa jẹ́ ẹnì kejì tó wá láti orílẹ̀-èdè míì táwọn aláṣẹ Rọ́ṣíà máa mú sílẹ̀ ní Rọ́ṣíà torí ohun tó gbà gbọ́ gẹ́gẹ́ bíi Kristẹni.
October 18, ní Dyurtyuli, Republic of Bashkortostan​—Ó kéré tán, ilé mọ́kànlá (11) làwọn ọlọ́pàá ya wọ̀, wọ́n sì gba owó, káàdì tí wọ́n fi ń gbowó ní báǹkì, fọ́tò, àwọn lẹ́tà àdáni, kọ̀ǹpútà, fóònù alágbèéká àti síìmù.
Wọ́n mú Anton Lemeshev tó jẹ́ alàgbà, wọ́n sì fi sí àtìmọ́lé fún oṣù méjì kí wọ́n tó gbọ́ ẹjọ́ rẹ̀.
Nígbà tó di October 31, 2018, wọ́n dá a sílẹ̀ kó máa lọ sílé, àmọ́ wọ́n ní kò gbọ́dọ̀ jáde nílé, títí di bá a ṣe ń sọ yìí.
Láìka báwọn agbófinró ṣe ń ya wọ ilé àwọn ará, tí wọ́n sì ń gbẹ́sẹ̀ lé àwọn ohun ìní wọn lọ́nà tí kò bófin mu, àwọn ará lọ́kùnrin lóbìnrin láwọn àgbègbè yìí ń ṣèrànwọ́ tí wọ́n lè ṣe fáwọn tó wà látìmọ́lé àti ìdílé wọn, wọ́n sì ń gbàdúrà fún wọn.
Títí tí ọ̀rọ̀ yìí fi máa yanjú, ẹgbẹ́ ará kárí ayé ò ní yéé bẹ Jèhófà torí gbogbo àwọn ìránṣẹ́ rẹ̀ olóòótọ́ tó wà ní Rọ́ṣíà, kódà, àá máa dárúkọ àwọn kan nínú àdúrà wa.​—Éfésù 6:18."
"Ní Tuesday, May 7, 2019, Ilé Ẹjọ́ Agbègbè Oryol bẹ̀rẹ̀ ẹjọ́ kòtẹ́milọ́rùn tí Dennis Christensen pè torí bí wọ́n ṣe rán an lẹ́wọ̀n ọdún mẹ́fà nítorí ohun tó gbà gbọ́.
Àmọ́ ohun táwọn ilé ẹjọ́ ilẹ̀ Rọ́ṣíà sábà máa ń ṣe ni ilé ẹjọ́ yìí náà ṣe, wọn ò gba àwọn ẹ̀rí tí kò ṣeé já ní koro táwọn agbẹjọ́rò wa mú wá wọlé, wọn ò sì gbé wọn yẹ̀ wò láti rí i pé Dennis kò mọwọ́mẹsẹ̀.
Ó ṣeé ṣe kí àwọn adájọ́ mẹ́tẹ̀ẹ̀ta tó ń gbọ́ ẹjọ́ yìí sọ ìpinnu wọn títí ìparí ọ̀sẹ̀ yìí.
Ọ̀pọ̀ àwọn ará ló wá sí ilé ẹjọ́ yìí láti wá ṣètìlẹyìn fún Dennis lọ́jọ́ tí ìgbẹ́jọ́ náà bẹ̀rẹ̀.
Bákan náà, àwọn aṣojú láti oríṣiríṣi orílẹ̀-èdè wá síbẹ̀ àtàwọn akọ̀ròyìn pẹ̀lú àwọn tó ń jà fẹ́tọ̀ọ́ ọmọnìyàn.
Inú yàrá kékeré kan tí kò lè gbà ju èèyàn ogún (20) sí mẹ́ẹ̀ẹ́dọ́gbọ̀n (25) ni wọ́n ti bẹ̀rẹ̀ sí í gbọ́ ẹjọ́ náà, ìyẹ̀n sì mú kí nǹkan bí àádọ́ta (50) èèyàn dúró síta.
Àmọ́ ilé ẹjọ́ náà fara mọ́ àbá táwọn agbẹjọ́rò Dennis mú wá pé kí wọ́n jẹ́ kí gbogbo àwọn tó wá fún ìgbẹ́jọ́ náà lọ sí yàrá míì tó lè gba nǹkan bí ọgọ́rin (80) èèyàn.
Lẹ́yìn tí wọ́n lo wákàtí mẹ́ta péré lẹ́nu ìgbẹ́jọ́ náà, ilé ẹjọ́ sún ẹjọ́ náà síwájú.
Lọ́jọ́ kejì ìgbẹ́jọ́ náà, agbẹjọ́rò Dennis béèrè pé kí ilé ejọ́ náà ṣàtúnyẹ̀wò àwọn ẹ̀rí kan tó fi hàn pé Dennis ò mọwọ́mẹsẹ̀, àmọ́ àwọn adájọ́ kọ̀.
Èyí ò dáa rárá torí àwọn agbẹjọ́rò Dennis gbà pé àwọn ẹ̀rí yìí máa fi hàn pé ẹjọ́ tí ilé ẹjọ́ àkọ́kọ́ dá kò lẹ́sẹ̀ nílẹ̀.
Lópin ọjọ́ náà, ilé ẹjọ́ sọ pé ìgbẹ́jọ́ náà máa tẹ̀ síwájú ní Thursday, May 16 káwọn agbẹjọ́rò lè fẹnu ọ̀rọ̀ wọn jóná lọ́kọ̀ọ̀kan.
Àdúrà wa fáwọn ará wa ní Rọ́síà ni pé kí ọkàn wọn balẹ̀, kí ìgbàgbọ́ wọn má sì yẹ̀ nínú àwọn ìlérí tí Jèhófà ṣe pé òun máa gbà wọ́n pátápátá lọ́wọ́ àwọn tó kórìíra wọn.—Sáàmù 12:5."
"Àwọn ilé iṣẹ́ oníròyìn bíi mélòó kan gbé ìròyìn kan jáde pé, nígbà táwọn aláṣẹ ń wo ilé àwọn èèyàn ní agbègbè Kirov lórílẹ̀-èdè Rọ́ṣíà, wọ́n rí àwọn ohun kan tí wọ́n pè ní ohun ìjà tó jẹ́ ti àwọn Ẹlẹ́rìí Jèhófà.
Àmọ́ ẹni tí wọ́n rí ohun tí wọ́n pè ní ohun ìjà yìí nílé rẹ̀ kìí ṣe Ẹlẹ́rìí Jèhófà.
Àwọn àdó olóró tí wọ́n lò kù nígbà Ogun Àgbáyé Kejì ni ohun ìjà tí wọ́n láwọn rí yìí, méjì nínú wọn jẹ́ èyí tí wọ́n máa ń jù, ọ̀kan tó kù sì jẹ́ èyí tí wọ́n ń rì mọ́lẹ̀, gbogbo wọn ló ti dípẹtà, tí wọn ò sì ṣeé lò mọ́.
Ẹlẹ́rìí Jèhófà ni ìyàwó onílé yìí, kódà òun gan-an ò mọ̀ pé ọkọ òun nírú àwọn nǹkan bẹ́ẹ̀ lọ́wọ́.
Ọ̀gbẹ́ni tó ni àwọn nǹkan yìí ti fìgbà kan jẹ́ ọ̀gá nínú àwùjọ àwọn tó máa ń wá òkú àwọn ọmọ ogun tó kú nígbà Ogun Àgbáyé Kejì kí wọ́n lè sin wọ́n bó ṣe yẹ.
Tí wọ́n bá ń ṣiṣẹ́ lọ́wọ́, wọ́n sábà máa ń rí àwọn nǹkan tí wọ́n fi jagun nígbà yẹn, títí kan àwọn ohun ìjà tí kò wúlò mọ́.
Bí àwọn aláṣẹ nílẹ̀ Rọ́ṣíà ṣe ń hùmọ̀ irọ́ kí wọ́n lè bà wá lórúkọ jẹ́ pé a kìí ṣe èèyàn àlàáfíà yìí ń rán wa létí ọ̀rọ̀ tí Jésù sọ pé àwọn alátakò máa “parọ́ oríṣiríṣi ohun burúkú mọ́” àwọn ọmọlẹ́yìn òun.—Mátíù 5:11."
"Adájọ́ Ivan Belykh ti ilé ẹjọ́ agbègbè Zheleznodorozhniy ní Khabarovsk ti fi ìdájọ́ lórí ẹ̀sùn ọ̀daràn tí wọ́n fi kan Arákùnrin Valeriy Moskalenko tó jẹ́ ẹni ọdún méjìléláàádọ́ta (52) sí September 2, 2019.
August 2, 2018 ni wọ́n mú Arákùnrin Moskalenko nígbà tí àwọn Ẹ̀ṣọ́ Aláàbò Ìjọba àtàwọn ọlọ́pàá tó ń kó àwọn tó ń jà ìjà ìgboro ya wọ ilé rẹ̀.
Àwọn agbófinró gbọn ilé Arákùnrin Moskalenko yẹ́bẹ́yẹ́bẹ́ fún bíi wákàtí márùn-ún kí wọ́n tó mú un.
Àtìgbà yẹn ni wọ́n ti tì í mọ́lé láì tíì gbọ́ ẹjọ́ rẹ̀, pẹ̀lú bó ṣe jẹ́ pé ó ti wà lẹ́wọ̀n láì tíì gbọ́ ẹjọ́ rẹ̀ fún ohun tó lé ní ọdún kan báyìí, ọ̀pọ̀ ló ń ronú pé wọ́n lè dá a lẹ́bi, kí wọ́n sì fi sẹ́wọ̀n bíi ti Dennis Christensen.
Ní December 18, 2018, a kọ̀wé sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù lórí ẹjọ́ Moskalenko v. Russia..
Ẹ̀sùn tó lé ní àádọ́ta (50) ló wà níwájú ilé ẹjọ́ yìí lòdì sí ilẹ̀ Rọ́ṣíà, mẹ́rìnlélọ́gbọ̀n (34) nínú rẹ̀ sì ti dé etígbọ̀ọ́ ìjọba orílẹ̀-èdè Rọ́ṣíà.
À ń fi àwọn arákùnrin àti arábìnrin wa ní Rọ́ṣíà yangàn ‘nítorí ìfaradà àti ìgbàgbọ́ wọn nínú gbogbo inúnibíni àti àwọn ìṣòro tí wọ́n ń dojú kọ.’
Ó hàn gbangba pé Jèhófà ń tì wọ́n lẹ́yìn, ó sì ń bù kún wọn.
Àdúrà wa ni pé kí Jèhófà máa bá a lọ láti fún Arákùnrin Moskalenko ní okun tó nílò kó lè máa fara dà á pẹ̀lú ìdùnnú, láìka ohun tó lé jẹ́ àbájáde ìdájọ́ náà.​—2 Tẹsalóníkà 1:4."
"Arákùnrin Dennis Christensen ti lo ohun tó lé ní ọgọ́rùn-ún márùn-ún àti mẹ́ẹ̀ẹ́dọ́gbọ̀n (525) ọjọ́ lẹ́wọ̀n torí pé ó ń ṣe ohun tó gbà gbọ́, ó sì ti fẹ́rẹ̀ẹ́ tó àádọ́ta (50) ìgbà tó ti fara hàn nílé ẹjọ́.
Ilé Ẹjọ́ Zheleznodorozhniy nílùú Oryol ní Rọ́ṣíà, tó ń gbọ́ ẹjọ́ Dennis, ti ṣètò ìgbẹ́jọ́ náà sí àárín oṣù December.
Bó tiẹ̀ jẹ́ pé ó ti lé ní ọdún kan ààbọ̀ tí Dennis ti wà ní àtìmọ́lé, síbẹ̀ ó ṣì ń láyọ̀, ó sì gbà pé nǹkan á dáa.
Kò sí àní-àní pé Jèhófà ń gbọ́ àìmọye àdúrà tí ẹgbẹ́ ará wa kárí ayé ń gbà nítorí arákùnrin yìí, ó sì ń fún un lókun.
Ọgọ́rọ̀ọ̀rún káàdì àtàwọn ìwé tí wọ́n yàwòrán sí ni Dennis ti rí gbà látọ̀dọ̀ àwọn Ẹlẹ́rìí Jèhófà bíi tiẹ̀ ní Rọ́ṣíà àtàwọn orílẹ̀-èdè míì, tí wọ́n ń fìyẹn sọ fún un pé àwọn nífẹ̀ẹ́ rẹ̀, gbágbáágbá làwọn sì wà lẹ́yìn rẹ̀.
Níbi ìgbẹ́jọ́ rẹ̀ tí wọ́n ṣe ní October 30, Dennis fi díẹ̀ lára àwọn káàdì àtàwọn àwòrán táwọn ọmọdé fi ránṣẹ́ sí i han àwọn èèyàn látinú ẹ̀wọ̀n onígíláàsì táwọn aláṣẹ dé e mọ́, kí gbogbo àwọn tó bá wá kí i lè rí i, kó sì fún wọn níṣìírí.
Lásìkò ìsinmi ní October 30, 2018, tí ilé ẹjọ́ ń gbọ́ ẹjọ́ Dennis Christensen, ó ń fi díẹ̀ lára àwọn lẹ́tà ìṣírí táwọn ará fún un han àwọn èèyàn látinú ẹ̀wọ̀n onígíláàsì tí wọ́n dé e mọ́.
Kì í ṣe ẹgbẹ́ ará wa kárí ayé nìkan lọ̀rọ̀ Dennis ń ká lára, àwọn ẹlòmíì káàkiri ayé pàápàá ń sọ̀rọ̀ nípa rẹ̀.
Bí àpẹẹrẹ, ní July 21, 2017, Iléeṣẹ́ Ẹ̀tọ́ Ọmọnìyàn tó fìkàlẹ̀ sílùú Moscow kéde pé àwọn olóṣèlú ló fi Dennis sẹ́wọ̀n.
Ní June 20, 2018, Àjọ Tó Ń Rí sí Ẹ̀tọ́ Ọmọnìyàn ní Rọ́ṣíà sọ pé kí Ọ́fíìsì Olùpẹ̀jọ́ Ìjọba ṣèwádìí bóyá ó bófin mu láti máa fi àwọn Ẹlẹ́rìí Jèhófà sẹ́wọ̀n torí ohun tí wọ́n gbà gbọ́.
Nígbà tó tún di September 26, 2018, Àjọ Orílẹ̀-èdè Amẹ́ríkà Tó Ń Rí sí Òmìnira Ẹ̀sìn Kárí Ayé forúkọ Dennis sílẹ̀ gẹ́gẹ́ bí “ẹni tí wọ́n rán lọ sẹ́wọ̀n torí ohun tí ẹ̀rí ọkàn rẹ̀ gbà gbọ́.”
Gbangba ni ìjọba orílẹ̀-èdè Rọ́ṣíà ti sọ ọ́ nílé ẹjọ́ pé báwọn ṣe gbẹ́sẹ̀ lé àwọn ibi táwọn Ẹlẹ́rìí Jèhófà ti ń ṣe ẹ̀sìn wọn ò túmọ̀ sí pé àwọn máa dí Ẹlẹ́rìí Jèhófà kọ̀ọ̀kan lọ́wọ́ kó má ṣe ohun tó gbà gbọ́.
Àwọn agbófinró ìjọba ìbílẹ̀ àti ti ìjọba àpapọ̀ ò tẹ̀ lé ohun tí ìjọba sọ yẹn, wọ́n sì ti ṣi òfin lò kí wọ́n lè mú Dennis àti ọ̀pọ̀ àwọn míì, kí wọ́n sì fẹ̀sùn “agbawèrèmẹ́sìn” kàn wọ́n.
Lọ́dún yìí, ọ̀pọ̀ ilé àwọn Ẹlẹ́rìí ni àwọn aláṣẹ ti ya wọ̀ káàkiri orílẹ̀-èdè náà.
Lọ́wọ́lọ́wọ́ báyìí àwọn ará wa lọ́kùnrin àti lóbìnrin mẹ́ẹ̀ẹ́dọ́gbọ̀n (25) ló wà lẹ́wọ̀n, àwọn méjìdínlógún (18) wà nílé, wọ́n ní wọn ò gbọ́dọ̀ jáde nílé, àwọn míì tó sì lé ní ogójì (40) ni wọn ò jẹ́ kó lómìnira lọ́nà kan tàbí òmíì.
Ohun tó bá tẹ̀yìn ìgbẹ́jọ́ Dennis yọ ló máa pinnu ohun tó máa ṣẹlẹ̀ sáwọn Ẹlẹ́rìí Jèhófà míì tí wọ́n lé ní àádọ́rùn-ún (90), tí wọ́n wà láwọn àgbègbè tó tó ọgbọ̀n (30) ní Rọ́ṣíà, tí wọ́n ń retí èsì ìwádìí táwọn aláṣẹ ń ṣe lórí bóyá ọ̀daràn ni wọ́n lóòótọ́.
A mọ̀ pé àwọn ará wa kárí ayé ò ní dákẹ́ àdúrà sí Jèhófà, pé kó túbọ̀ máa pèsè okun fún àwọn ará wa tí wọ́n fẹ̀sùn kàn torí ohun tí wọ́n gbà gbọ́, kó sì máa bá wa gbé wọn ró, bí gbogbo wa ṣe ń retí ọjọ́ tó máa “mú kí a dájọ́ bó ṣe tọ́” fún wọn.​—Lúùkù 18:7."
"Ní April 9, 2019, Ilé Ẹjọ́ Ìlú Surgut pàṣẹ pé kí wọ́n tú Arákùnrin Yevgeniy Fedin àti Arákùnrin Sergey Loginov sílẹ̀ ní àtìmọ́lé.
Ìpinnu yìí wọ́gi lé ohun táwọn aláṣẹ ní Rọ́ṣíà béèrè pé kí wọ́n fi kún àsìkò táwọn arákùnrin yìí máa lò látìmọ́lé.
Bó tiẹ̀ jẹ́ pé ìwádìí ṣì ń lọ lọ́wọ́ lórí ẹ̀sùn ìwà ọ̀daràn tí wọ́n fi kan àwọn arákùnrin méjèèjì, wọ́n fún wọn láyè láti kúrò látìmọ́lé ní April 11.
Ìgbà táwọn aláṣẹ tú ilé ọ̀pọ̀lọpọ̀ èèyàn nílùú Surgut ní February 15, 2019 ni wọ́n mú Arákùnrin Fedin àti Arákùnrin Loginov, tí wọ́n sì tì wọ́n mọ́lé.
Lásìkò yẹn, àwọn Ẹlẹ́rìí mọ́kàndínlógún (19) làwọn aláṣẹ fẹ̀sùn ìwà ọ̀daràn kàn.
Wọ́n sì ju mẹ́ta lára wọn sátìmọ́lé láì tíì gbọ́ ẹjọ́ wọn, àwọn ni: Yevgeniy àti Sergey pẹ̀lú Arákùnrin Artur Severinchik.
Ní March 15, wọ́n tú Artur sílẹ̀.
Nígbà tí wọ́n ń kó àwọn èèyàn lóṣù February, àwọn agbofinró dá méje lára àwọn ará wa lóró, Arákùnrin Loginov sì wà lára àwọn tí wọ́n dá lóró náà.
A fi ẹjọ́ bí wọ́n ṣe dá àwọn ará wa lóró yìí sùn ní Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù.
Wọ́n sì ti ń gbé ọ̀ràn náà yẹ̀ wò.
Ó dá wa lójú pé Jèhófà ó ní yé fi hàn pé òun ń fiyè sí gbogbo àdúrà wa, bó ṣe ń fún àwọn ará wa olóòótọ́ lókun ní Rọ́ṣíà.—Sáàmù 10:17."
"Ní Thursday, November 14, 2019, ilé ẹjọ́ agbègbè Ordzhonikidzevskiy tó wà ní Perm dá Arákùnrin Aleksey Metsger lẹ́bi, kódà ó ní kó san owó ìtanràn ẹgbẹ̀rún lọ́nà ọgọ́rùn-ún mẹ́ta àtààbọ̀ Ruble (350,000 Rubles) ìyẹn sì fẹ́rẹ̀ẹ́ tó ẹgbẹ̀rún márùn-ún ó lé ọgọ́rùn-ún mẹ́rin àti ọgọ́ta owó dọ́là ilẹ̀ Amẹ́ríkà ($5,460 U.S.)
Arákùnrin yìí ni ẹni kejìlá (12) tí wọ́n dá lẹ́bi ní Rọ́ṣíà lọ́dún yìí lórí ẹ̀sùn tí kò jẹ́ òótọ́ tí wọ́n fi kàn wọ́n pé agbawèrèmẹ́sìn ni wọ́n.
Agbẹjọ́rò Arákùnrin Metsger máa pe ẹjọ́ kòtẹ́milọ́rùn nítorí ìdájọ́ yìí.
Ní April 25, 2019, wọ́n fi ẹ̀sùn ọ̀daràn kan Arákùnrin Metsger nítorí pé ó sọ pé ọ̀kan lára àwọn Ẹlẹ́rìí Jèhófà lòun.
Lára àwọn ẹ̀rí tí wọ́n lò lòdì sí Arákùnrin Metsger ni ọ̀rọ̀ tí òun àtàwọn kan jọ sọ nípa ẹ̀sìn táwọn yẹn sì gbohùn ẹ̀ sílẹ̀ ní bòńkẹ́lẹ́.
October 14, 2019 ni ìgbẹ́jọ́ náà bẹ̀rẹ̀, agbẹjọ́rò ìjọba sì ní kí wọ́n fi Arákùnrin Metsger sẹ́wọ̀n ọdún mẹ́ta.
Bó tilẹ̀ jẹ́ pé ilé ẹjọ́ kò sọ Arákùnrin Metsger sẹ́wọ̀n, wọ́n ti dá arákùnrin wa míì lẹ́bi, ó sì ṣeé ṣe kí wọ́n tún ṣe bẹ́ẹ̀ fún ọ̀pọ̀ lára àwọn ará wa torí ohun tí wọ́n gbà gbọ́.
Bí àwọn aláṣẹ orílẹ̀-èdè Rọ́ṣíà ṣe ń fúngun mọ́ àwọn arákùnrin wa láìnídìí, a mọ̀ pé Jèhófà máa tù wọ́n nínú, á sì máa fún wọn lókun.​—Sáàmù 119:76, 161."
"Ilé ẹjọ́ agbègbè Zheleznodorozhniy tó wà nílùú Khabarovsk máa dá ẹjọ́ Arákùnrin Yevgeniy Aksenov ní Friday, February 14, 2020, lórí ẹ̀sùn tí wọ́n fi kàn án.
Agbẹjọ́rò ìjọba fẹ́ kí wọ́n fi arákùnrin náà sẹ́wọ̀n ọdún mẹ́ta.
Ní April 21, 2018, Arákùnrin Aksenov péjọ pẹ̀lú àwọn ọ̀rẹ́ àti ojúlùmọ̀ ní yàrá àpérò ní hòtẹ́ẹ̀lì kan láti sọ̀rọ̀ nípa Bíbélì.
Níbi ìjíròrò yẹn, ó bá àwùjọ náà sọ̀rọ̀ nípa bí àwọn ìlànà Bíbélì ṣe lè mú kí ìdílé wà níṣọ̀kan.
Fún ìdí yẹn, wọ́n fẹ̀sùn “ìwà ọ̀daràn tó burú jáì” kàn án, wọ́n sì pè é lẹ́jọ́ fún “ṣíṣètò ìgbòkègbodò àwọn agbawèrèmẹ́sìn.”
Ìgbẹ́jọ́ náà bẹ̀rẹ̀ ní October 21, 2019.
Bí ìgbẹ́jọ́ Arákùnrin Aksenov ṣe ń parí lọ, àdúrà wa ni pé kí òun àti ìdílé ẹ̀ túbọ̀ gbára lé Jèhófà, kí wọ́n sì fọkàn sí ìlérí rẹ̀ pé àwọn ẹni ìdúróṣinṣin “kò ní ṣaláìní” ohunkóhun.​—Sáàmù 34:9."
"Bá a ṣe sọ nínú ìròyìn tó jáde ní May 23, 2019, Ilé Ẹjọ́ Agbègbè Oryol fara mọ́ ọn pé kí Dennis Christensen lọ sẹ́wọ̀n.
Torí náà, ẹjọ́ ẹ̀wọ̀n ọdún mẹ́fà tí wọ́n dá fún Arákùnrin Christensen ò tíì yí pa dà.
Ó ti lo ọdún méjì látìmọ́lé kí wọ́n tó dá ẹjọ́ rẹ̀, nínú òfin orílẹ̀-èdè Rọ́ṣíà, èyí ṣe rẹ́gí pẹ̀lú ọdún mẹ́ta nínú ẹ̀wọ̀n, torí náà ọ́dún mẹ́ta ló kù tí wọ́n retí pé kó lò lẹ́wọ̀n.
Ní ìrọ̀lẹ́ June 6, 2019, wọ́n mú Arákùnrin Christensen lọ sí ọgbà ẹ̀wọ̀n kan táwọn ẹlẹ́wọ̀n ti ń ṣiṣẹ́, kó lè lọ ṣẹ̀wọ̀n níbẹ̀.
A máa fi ìwé tá a kọ lórí bí wọ́n ṣe rán Arákùnrin Christensen lẹ́wọ̀n láìtọ́ ránṣẹ́ sí Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù (ECHR).
Ìwé tá a kọ ránṣẹ́ sí Ilé Ẹjọ́ ECHR lórí bí wọ́n ṣe tì í mọ́lé láì tíì gbọ́ ẹjọ́ rẹ̀ ṣì wà lọ́dọ̀ wọn.
A mọyì bí Arákùnrin Christensen ṣe ń fara dà á nìṣó láìka ìdájọ́ tí kò tọ́ tí wọ́n ṣe fún un sí.
Ó dá wa lójú pé Jèhófà ò ní fi í sílẹ̀, àtàwọn Ẹlẹ́rìí Jèhófà tó lé ní ẹgbẹ̀rún lọ́nà ọgọ́rùn-ún méjì (200) tí wọ́n fẹ̀sùn ìwà ọ̀daràn kàn ní lórílẹ̀-èdè Rọ́ṣíà.​—Sáàmù 27:1.
Ka ọ̀rọ̀ tí Dennis Christensen sọ ní Ilé Ẹjọ́ Agbègbè Oryol ní May 16, 2019.
Ka ọ̀rọ̀ tí Dennis Christensen sọ ní Ilé Ẹjọ́ Agbègbè Oryol ní May 23, 2019."
"Ní July 6, 2018, àwọn aláṣẹ ní ìlú Omsk, lórílẹ̀-èdè Rọ́ṣíà ju tọkọtaya kan tó jẹ́ Ẹlẹ́rìí Jèhófà sí àtìmọ́lé láì tíì gbọ́ ẹjọ́ wọn nílé ẹjọ́, Sergey àti Anastasia Polyakov lorúkọ wọn.
Èyí nìgbà àkọ́kọ́ tí wọ́n máa ju Ẹlẹ́rìí Jèhófà tó jẹ́ obìnrin sí ẹ̀wọ̀n ní Rọ́ṣíà látìgbà tí Ilé Ẹjọ́ Gíga Jù Lọ ti sọ pé kí wọ́n fòfin de iṣẹ́ àwa Ẹlẹ́rìí Jèhófà.
Nígbà tí Ilé iṣẹ́ kan tó máa ń ṣèwádìí, tí wọ́n ń pè ní SOVA Center for Information and Analysis ní ìlú Moscow, ń sọ̀rọ̀ nípa àwọn tí wọ́n jù sẹ́wọ̀n lẹ́nu àìpẹ́ yìí, ó ní:
“A gbà pé ìpinnu tí wọ́n ṣe yìí, irú bí wọ́n ṣe ń fìyà jẹ àwọn Ẹlẹ́rìí Jèhófà lápapọ̀, kò bófin mu, ẹ̀tanú ẹ̀sìn gbáà ló jẹ́.”
Lọ́wọ́lọ́wọ́ báyìí, àwọn mọ́kànlélógún (21) ọkùnrin àti obìnrin kan ló wà lẹ́wọ̀n lára àwọn ará wa ní Rọ́ṣíà torí ohun tí wọ́n gbà gbọ́.
Àdúrà wa ni pé kí wọ́n nígboyà, kó sì dá wọn lójú pé Jèhófà ni Olùrànlọ́wọ́ wọn gíga jù lọ.​—Hébérù 13:6."
"Ní March 7, 2019, Ilé Ẹjọ́ Kòtẹ́milọ́rùn tó wà ní ìlú Khanty-Mansiysk, lórílẹ̀-èdè Rọ́ṣíà wọ́gi lé ìpinnu tí Ilé Ẹjọ́ Ìlú Surgut ṣe pé kí wọ́n ti Arákùnrin Artur Severinchik mọ́lé.
Wọ́n sì tú u sílẹ̀ nínu àtìmọ́lé ní March 15.
Arákùnrin Severinchik wà lára àwọn arákùnrin mẹ́ta tí wọ́n jù sí àtìmọ́lé ní February 17, lẹ́yìn táwọn aláṣẹ ya wọlé àwọn èèyàn ní ìlú Surgut àti Lyantor.
Ilé ẹjọ́ ò fọwọ́ sí i pé kí wọ́n tú àwọn arákùnrin méjì tó kù sílẹ̀, ìyẹn Yevgeniy Fedin àti Sergey Loginov.
Ọ̀pọ̀ ìjọba àtàwọn oníròyìn kárí ayé ló ti gbọ́ nípa ọ̀rọ̀ yìí.
Ilé Ẹjọ́ Ẹ̀tọ́ Ọmọnìyàn ti Ilẹ̀ Yúróòpù pàṣẹ pé kí wọ́n jẹ́ káwọn dókítà ṣàyẹ̀wò ìlera Arákùnrin Loginov, torí bí wọ́n ṣe lù ú lálùbami nígbà tí wọ́n tì í mọ́lé.
A dúpẹ́ pé wọ́n tú Arákùnrin Severinchik sílẹ̀.
Àdúrà wa ni pé kí àwọn ará wa tó wà lẹ́wọ̀n ní Rọ́ṣíà gbẹ́kẹ̀ lé Jèhófà, kí wọ́n sì máa rántí pé bó ṣe ń ràn wọ́n lọ́wọ́, ‘mìmì kan ò ní mì wọ́n.’​—Sáàmù 16:8."
"Láàárín oṣù méjìdínlógún (18) tó kọjá, nǹkan bí ọgọ́rùn-ún mẹ́fà àti mẹ́tàlá (613) ilé àwọn arákùnrin wa ni àwọn ọlọ́pàá àti ẹ̀ṣọ́ aláàbò orílẹ̀-èdè Rọ́ṣíà, ìyẹn Federal Security Service (FSB) ti lọ gbọ̀n yẹ́bẹ́yẹ́bẹ́.
Nígbà tó fi máa di January 2019, ilé ọgọ́rùn-ún mẹ́ta àti méjìlélọ́gbọ̀n (332) ni àwọn aláṣẹ ti lọ tú, èyí sì ju àpapọ̀ ilé tí wọ́n tú ní 2018 lọ, tó jẹ́ ọgọ́rùn-ún méjì àti mọ́kànlélọ́gọ́rin (281).
Ṣe ni iye ilé àwọn ará wa táwọn agbófinró ń ya wọ̀ láwọn oṣù díẹ̀ sẹ́yìn túbọ̀ ń pọ̀ sí i.
Bí àpẹẹrẹ, ilé mọ́kànléláàádọ́rin (71) ni wọ́n ya wọ̀ lóṣù June, nígbà tí ti July jẹ́ méjìdínláàádọ́rin (68), èyí sì lọ sókè gan-an ní ìfiwéra pẹ̀lú iye ilé mẹ́tàlélógún àti ẹ̀sún mẹ́rin (23.4) ní ìpíndọ́gba tí wọ́n ya wọ̀ lóṣooṣù lọ́dún 2018.
Àwọn ọlọ́pàá orílẹ̀-èdè Rọ́ṣíà ń fipá wọ ilé kan ní Nizhniy Novgorod
Lọ́pọ̀ Ìgbà, ṣe ni ọ̀pọ̀ àwọn ọlọ́pàá tí wọ́n dira ogun tí wọ́n sì fi nǹkan bojú máa ya wọ ilé kan ṣoṣo.
Bí wọ́n bá ti rọ́nà wọlé, ọ̀pọ̀ ìgbà ni wọn máa ń na ìbọn sí àwọn ará wa títí kan àwọn àgbàlagbà àti àwọn ọmọdé bí i pé ògbólógbòó ọ̀daràn ni wọ́n wá mú.
Abájọ tí ọ̀pọ̀ àwọn ọ̀jọ̀gbọ́n fi gbà pẹ̀lú ohun tí Dókítà Derek H. Davis sọ.
Òun ni ọ̀gá tẹ́lẹ̀ ní ilé ẹ̀kọ́ J.M. Dawson Institute of Church-State Studies ní Baylor University níbi tí wọ́n ti ń kọ́ Ẹ̀kọ́ Nípa Àjọṣe Tó Wà Láàárín Ìsìn àti Ìjọba, ó sọ pé:
“Inúnibíni tó rorò tí ìjọba orílẹ̀-èdè Rọ́ṣíà ń ṣe sí àwọn èèyàn alálàáfíà bí i ti àwọn Ẹlẹ́rìí Jèhófà ti jẹ́ ká rí i pé ìjọba gan-an ni ‘agbawèrèmẹ́sìn.’”
Ó ṣeni láàánú pé, bí iye ilé tàwọn aláṣẹ ń ya wọ̀ ṣe ń pọ̀ sí i bẹ́ẹ̀ ni iye ẹ̀sùn ọ̀daràn tí wọ́n ń fi kan àwọn ará wa túbọ̀ ń pọ̀ sí i.
Àwọn ará wa tí iye wọn jẹ́ igba ó lé mẹ́rìnlélógójì (244) ni wọ́n fẹ̀sùn ọ̀daràn kàn ní orílẹ̀-èdè Rọ́ṣíà àti ní ilẹ̀ Crimea báyìí.
Èyí sì ju ìlọ́po méjì ẹ̀sùn ọ̀daràn tí wọ́n fi kàn wọ́n ní December 2018 lọ, èyí tó jẹ́ àádọ́fà (110) nígbà yẹn.
Nínú àwọn igba ó lé mẹ́rìnlélógójì (244) ará wa tó ń jẹ́jọ́, mọ́kàndínlógójì [39] nínú wọn ló wà ní àtìmọ́lé, wọ́n fòfin de àwọn mẹ́tàdínlọ́gbọ̀n (27) pé wọn ò gbọ́dọ̀ jáde nílé, nígbà tí wọ́n fún àwọn tó lé ní ọgọ́rùn-ún kan (100) ni onírúurú ìkálọ́wọ́kò.
Bó tilẹ̀ jẹ́ pé àwọn aláṣẹ orílẹ̀-èdè Rọ́ṣíà ṣì ń bá a lọ láti máa ṣe inúnibíni sáwọn ará wa, síbẹ̀ ‘àwọn ìpọ́njú yìí ò ní mú ká yẹsẹ̀.’
Kàkà bẹ́ẹ̀, àwọn ìròyìn tá à ń gbọ́ nípa bí àwọn ará wa ṣe jẹ́ adúróṣinṣin tí wọ́n sì ń lo ìfaradà túbọ̀ ń fún wa níṣìírí.
Torí náà, a dúpẹ́ lọ́wọ́ Jèhófà fún bó ṣe ń dáhùn àdúrà tá à ń gbà nítorí àwọn ará wa yìí, ó sì dá wa lójú pé á túbọ̀ máa gbọ́ àdúrà wa.​—1 Tẹsalóníkà 3:​3, 7."
"Ọ̀kan lára àwọn mọ́kàndínlógún (19) tó ṣèrìbọmi
Ní July 20 sí 21, 2019, àwọn ará wa ṣe àpéjọ àgbègbè àkọ́kọ́ ní èdè Rómánì ní Slovakia nínú pápá ìṣeré tí wọ́n ń pè ní Winter Stadium ní Michalovce.
Ẹgbẹ̀rún kan, ọgọ́rùn-ún méjì àti mẹ́rìndínlọ́gọ́rin (1,276) ló pésẹ̀ sí àpéjọ ọlọ́jọ́ méjì yìí, nígbà tí àwọn mọ́kàndínlógún (19) sì ṣèrìbọmi.
Àwọn ará láti orílẹ̀-èdè mẹ́rin ọ̀tọ̀ọ̀tọ̀ ló pésẹ̀ sí àpéjọ yìí, ìyẹn Belgium, Czech Republic, Great Britain àti Ukraine.
Ohun tó wú àwọn tó wá síbẹ̀ lórí jù ni bí wọ́n ṣe wo fíìmù Ìtàn Jòsáyà: Nífẹ̀ẹ́ Jèhófà; Kórìíra Ohun Búburú, ní èdè ìbílẹ̀ wọn.
November 2014 ni wọ́n dá ìjọ àkọ́kọ́ lédè Rómánì sílẹ̀ ní Slovakia, ọdún márùn-ún péré lẹ́yìn náà ni àpéjọ yìí sì wáyé.
Lọ́wọ́lọ́wọ́ báyìí, ìjọ mẹ́sàn-án, àwùjọ mẹ́wàá àti àwọn tó fẹ́ di àwùjọ mẹ́rìnlá (14) tó ń sọ èdè Rómánì ni ẹ̀ka ọ́fíìsì Czech-Slovak ń bójú tó.
Peter Tirpak, alábòójútó pápá ìṣeré náà sọ pé:
“Bí àwọn Ẹlẹ́rìí Jèhófà ṣe fọwọ́ sowọ́ pọ̀ pẹ̀lú wa wú wa lórí gan-an.
Ẹ máa ń dúró lórí ọ̀rọ̀ yín.
Inú wa máa dùn tẹ́ ẹ bá tún pa dà wá.”
Peter Varga, tó jẹ́ alábòójútó àpéjọ sọ pé: “Mí ò tíì ṣe irú àpéjọ yìí rí.
Mánigbàgbé ni àpéjọ yìí jẹ́ fún àwọn ará wa tó ń sọ èdè Rómánì.
Lẹ́yìn orin ìparí, ṣé ni wọ́n bẹ̀rẹ̀ sí í dì mọ́ra wọn bó tiẹ̀ jẹ́ pé wọn ò mọ ara wọn rí.
Ọ̀pọ̀ ló ń da omijé ayọ̀ lójú.”
A bá àwọn ẹgbẹ̀rún kan àti mẹ́wàá (1,010) akéde tó ń sọ èdè Rómánì ní Slovakia yọ̀. Àpéjọ yìí jẹ́ ká rí ojúlówó ìfẹ́ ará tó wà láàárín àwọn èèyàn Jèhófà.​—Jòhánù 13:34,35."
"Ní Friday, July 19, 2019, lọ́jọ́ àkọ́kọ́ Àpéjọ Àgbáyé tá a pe àkọlé rẹ̀ ní, “Ìfẹ́ Kì Í Yẹ̀ Láé”! tá a ṣe ní Madrid, lórílẹ̀-èdè Spain, àwọn Ẹlẹ́rìí Jèhófà mú Bíbélì Mímọ́ ti Ìtumọ̀ Ayé Tuntun tá a tún ṣe jáde lédè Sípáníìṣì.
Ọjọ́ pẹ́ tá a ti ń retí ẹ̀! Bíbélì tá a tún ṣe yìí ti wà lórí ìkànnì jw.org®, àwọn arákùnrin àtàwọn arábìnrin wa kárí ayé tó lé ní mílíọ̀nù méjì àtààbọ̀ tó ń sọ èdè Spanish lè kà á níbẹ̀ tàbí wà á jáde.
Àwọn tó ń sọ èdè yìí ló pọ̀ jù lọ nínú àwọn Ẹlẹ́rìí Jèhófà. *
Arákùnrin Gerrit Lösch, tó jẹ́ ọkàn lára Ìgbìmọ̀ Olùdarí mú Bíbélì yìí jáde nínú fídíò tí a ti gbà ohùn àti àwòrán rẹ̀ sílẹ̀ ní àpéjọ àgbáyé tó wáyé ní pápá Ìṣeré Wanda Metropolitano nílùú Madrid.
A ṣe àtagbà fídíò yìí sí ibi mọ́kànlá (11) míì ní orílẹ̀-èdè Spain.
Kété lẹ́yìn náà, a gbé fídíò náà sórí ètò JW Broadcasting®.
Inú àwọn tó pé jọ dùn nígbà tí a mú Bíbélì tí a tún ṣe jáde lédè Sípáníìṣì
Níbi àpéjọ náà, a ṣe àkànṣe ètò tó máa jẹ́ kí àwọn tó wà níbẹ̀ lè wa Bíbélì yìí jáde ní ẹ̀dà EPUB, JWPUB tàbí PDF lórí ìkànnì jw.org.
Àwọn arákùnrin àtàwọn arábìnrin tó wà láwọn ibi mọ́kànlá yòókù ní orílẹ̀-èdè Spain níbi tá a ṣe àtagbà ètò yìí sí ní àǹfààní láti wa ẹ̀dà Bíbélì yìí sórí fóònú tàbí ẹ̀rọ alágbèéká wọn nípa lílo ètò ìṣiṣẹ́ íńtánẹ́ẹ̀tì JW Box tí àwọn Ẹlẹ́rìí Jèhófà dìídì ṣe.
Ó lé ní ẹgbẹ̀rún kan àti ọgọ́rùn-ún méjì (1,200) àwọn tó yọ̀ǹda ara wọn tó ti wà ní sẹpẹ́ níbi àpéjọ àgbáyé yìí àti láwọn ibòmíì tá a ṣètò láti ṣèrànwọ́ fún àwọn tó wá kí wọ́n lè wa Bíbélì sórí fóònù wọn.
Àwọn arákùnrin àti arábìnrin ń wa Bíbélì tuntun tá a mú jáde ní èdè Sípáníìṣì sí orí ẹ̀rọ alágbèéká wọn
Ìpèníjà ńlá ni iṣẹ́ ìtumọ̀ Bíbélì ní èdè Sípáníìṣì jẹ́, torí ọ̀nà tí wọ́n gbà ń sọ èdè Sípáníìṣì kárí ayé yàtọ̀ síra.
Arákùnrin Pedro Gil, ọkàn lára Ìgbìmọ̀ Ẹ̀ka ní orílẹ̀-èdè Spain sọ pé: “Kárí ayé, nǹkan bí ẹ̀ẹ́dẹ́gbẹ̀ta ó lé mẹ́tàdínlọ́gọ́rin (577) mílíọ̀nù èèyàn ló ń sọ èdè Spanish, àmọ́ àwọn ọ̀rọ̀ àtàwọn àgbékalẹ̀ wọn ní ìtumọ̀ tó yàtọ̀ síra láti orílẹ̀-èdè kan sí òmíràn.
Yàtọ̀ sí ìyẹn, èdè Sípáníìṣì tí à ń sọ báyìí ti yàtọ̀ pátápátá sí bí àwọn èèyàn ṣe ń sọ ọ́ lọ́pọ̀ ọdún sẹ́yìn.”
Ọ̀dọ́ kan tó yọ̀ǹda ara rẹ̀, ń ran arábìnrin kan lọ́wọ́ láti wa Bíbélì tuntun yìí jáde.
Ká lè ran àwọn atúmọ̀ èdè lọ́wọ́ láti ṣe ìtumọ̀ tó péye tó sì rọrùn láti kà, a kàn sí nǹkan bí ọgọ́rùn-ún kan (100) àwọn arákùnrin àtàwọn arábìnrin tó wà ní orílẹ̀-èdè ọ̀tọ̀ọ̀tọ̀ láti ràn wá lọ́wọ́.
Gbogbo ẹ̀ gba nǹkan bí ọdún mẹ́rin àtààbọ̀ kó tó parí.
Arákùnrin Gil sọ pé: “Èdè tó bágbà mu tá a lò nínú Bíbélì Ìtumọ̀ Ayé Tuntun tá a tún ṣe lédè Sípáníìṣì yìí máa tètè yé àwọn tó bá kà á.
Nípa bẹ́ẹ̀, á rọrùn fún àwọn akéde láti lò lóde ẹ̀rí àti ní ìpàdé.
Inú wa dùn pé àtúnṣe yìí á jẹ́ kí àwọn arákùnrin àti àwọn arábìnrin tó ń sọ èdè Sípáníìṣì sún mọ́ Jèhófà sí i.”
A dúpẹ́ lọ́wọ́ Jèhófà fún ìtumọ̀ tuntun tó ń mú ìyìn bá orúkọ rẹ̀.
A nígbàgbọ́ pé Bíbélì tá a tún ṣe yìí máa ran àwọn Ẹlẹ́rìí Jèhófà lọ́wọ́ láti máa bá a lọ láti wàásù “dé ibi tó jìnnà jù lọ ní ayé.”​—Ìṣe 1:8.
ìpínrọ̀ 2 Iye Bíbélì tá a fẹ́ tẹ̀ jáde lédè yìí pọ̀ gan-an, torí náà, a ò pín ẹ̀dà Bíbélì tá a ṣẹ̀ṣẹ̀ mú jáde ní àpéjọ yìí.
Àmọ́, àwọn ìjọ tó ń sọ èdè Sípáníìṣì máa rí ẹ̀dà Bíbélì yìí gbà ní kété tó bá ti wà lárọ̀ọ́wọ́tó.
A máa gbé e sí orí JW Library® lẹ́yìn ọjọ́ Monday, July 22."
"Ọjọ́ Àpéjọ: July 19-21, 2019
Ibi Àpéjọ: Pápá Ìṣeré Wanda Metropolitano nílùú Madrid lórílẹ̀ èdè Spain
Àwọn Èdè Tí A Lò Fún Ìtòlẹ́sẹẹsẹ: Gẹ̀ẹ́sì, Sípáníìṣì, Èdè Adití Lọ́nà Ti Sípáníìṣì
Iye Àwọn Tó Wá: Ẹgbẹ̀rún méjìléláàdọ́ta, ọgọ́rùn-ún márùn-un àti mẹ́rìndínlógún (52,516)
Iye Àwọn Tó Ṣe Ìrìbọmi: Ọgọ́rùn-ún mẹ́rin àti mẹ́rìnlélọ́gbọ̀n (434)
Iye Àwọn Tó Wá Láti Orílẹ̀-Èdè Míì: Ẹgbẹ̀rún mẹ́fà àti ọgọ́rùn-ún mẹ́ta (6,300)
Àwọn Ẹ̀ka Ọ́fíìsì Tí Àlejò Ti Wá: Albania, Argentina, Bulgaria, Kánádà, Amẹ́ríkà Àárín, Dominican Republic, Gánà, Hungary, Kòríà, Netherlands, Peru, Slovenia, Taiwan, Tọ́kì àti Amẹ́ríkà
Ìrírí Tó Ṣẹlẹ̀ Lágbègbè Náà: César López, tó jẹ́ olùdarí òtẹ́ẹ̀lì tàwọn àlejò dé sí sọ pé: “Ìrírí àrà ọ̀tọ̀ lèyí jẹ́ fún wa.
Ọ̀kan lára àwọn nǹkan tàwọn òṣìṣẹ́ wa ò lè ṣe kí wọ́n má sọ̀rọ̀ nípa ẹ̀ ni irú ẹni tàwọn àlejò tó wá síbi ayẹyẹ yìí jẹ́, wọ́n ń rẹ́rìn-ín músẹ́, wọ́n nìwà ọmọlúàbí, wọ́n sì ṣeé sún mọ́.
Mo gbà pé àwọn àlejò yìí ti kọ́kọ́ kẹ́kọ̀ọ́ nípa àkòrí àpéjọ yín, ìyẹn “Ìfẹ́ Kì Í Yẹ̀ Láé” kí wọ́n tó wá síbí.
Gbogbo àwọn tó dé sí òtẹ́ẹ̀lì wa ni wọ́n fìfẹ́ hàn sí wa.
Inú wa máa dùn láti rí àwọn àlejò yín nígbà míì.”"
"Òjò àrọ̀ọ̀rọ̀dá ba nǹkan jẹ́ gan-an ní apá ìlà oòrùn Sípéènì láàárín oṣù September sí October 2019.
Èyí tó ṣọṣẹ́ jù ni èyí tó wáyé ní October 23 lágbègbè Tarragona nígbà tí Odò Francoli kún àkúnya.
Ó bani nínú jẹ́ pé èèyàn márùn-ún ló kú nínú ìṣẹ̀lẹ̀ yìí. Àwọn arákùnrin méjì tí wọ́n ń bọ̀ láti ìpàdé wà lára wọn.
Ṣe ni omi ṣàdédé gbé mọ́tò wọn lọ nígbà tí wọ́n fẹ́ kọjá lórí afárá kan.
Àwọn alàgbà ń tu àwọn ará nínú torí ìṣẹ̀lẹ̀ láabi tó ṣẹlẹ̀ sáwọn arákùnrin wa wọ̀nyìí.
Arákùnrin kan tó wà lára Ìgbìmọ̀ Ẹ̀ka orílẹ̀-èdè Sípéènì náà ti ṣèbẹ̀wò sí ìjọ yẹn kó lè túbọ̀ tù wọ́n nínú.
Àdúrà wa ni pé kí Jèhófà máa tu àwọn ará wa nínú lásìkò àdánwò yìí.—2 Kọ́ríńtì 1:3, 4."
"Láti January 1, ọdún 2000, ni ìjọba orílẹ̀-èdè Sweden ti ń lo Òfin Tó Wà fún Ṣíṣe Ìtìlẹ́yìn fún Ẹ̀sìn láti máa fowó ìjọba ṣètìlẹ́yìn fun àwọn ẹlẹ́sìn.
Àwọn ẹ̀sìn tí wọ́n ń fi owó tì lẹ́yìn láwọn ẹ̀sìn tó ń “fi ìlànà táá jẹ́ káwọn èèyàn máa gbé ní ìrẹ́pọ̀ kọ́ni, tí kì í jẹ́ kí irú ìlànà bẹ́ẹ̀ pa rẹ́” àti ẹ̀sìn“tó ṣeé gbára lé tó sì ń nípa rere lórí àwọn èèyàn.”
Bó tiẹ̀ jẹ́ pé èyí tó pọ̀ jù nínú ẹ̀sìn tó wà ní Sweden nìjọba ń fowó tì lẹ́yìn, láti ọdún 2007 ló ti kọ̀ láti máa fowó ṣètìlẹ́yìn fún àwọn Ẹlẹ́rìí Jèhófà, torí pé wọ́n kì í dá sí ọ̀rọ̀ òṣèlú.
Lẹ́yìn ọ̀pọ̀ ìsapá, àwọn ará gbé ìjọba orílẹ̀-èdè Sweden lọ sílé ẹjọ́ nígbà mẹ́ta ọ̀tọ̀ọ̀tọ̀.
Ìgbà mẹ́tẹ̀ẹ̀ta ni Ilé Ẹjọ́ Gíga dẹ́bi fún ìjọba orílẹ̀-èdè Sweden pé ohun tí wọ́n ṣe ò bófin mu bí wọ́n ṣe kọ̀ láti fi owó ìjọba ṣètìlẹ́yìn fún àwa Ẹlẹ́rìí Jèhófà, àti pé wọ́n gbọ́dọ̀ yí ìpinnu náà pa dà.
Níkẹyìn, ìjọba orílẹ̀-èdè Sweden yí ìpinnu wọn pa dà ní October 24, ọdún 2019, wọ́n sì gbà pé àwọn Ẹlẹ́rìí Jèhófà “kúnjú ìwọ̀n gbogbo ohun tí òfin béèrè fún” láti rí owó ìtìlẹ́yìn ìjọba gbà.
Irú ẹ̀ tún ṣẹlẹ̀ lẹ́nu àìpẹ́ yìí ní orílẹ̀-èdè Norway, níbi tí ìjọba ti máa ń fún gbogbo ẹ̀sìn, tó fi mọ́ àwọn Ẹlẹ́rìí Jèhófà, ní owó ìtìlẹ́yìn lóòrèkóòrè.
Ṣùgbọ́n, ní àwọn oṣù mélòó kan sẹ́yìn, wọ́n ní kí ìjọba tún yẹ̀ ẹ́ wò dáadáa bóyá ó yẹ kí wọ́n máa fi owó ìjọba ṣètìlẹ́yìn fún àwọn Ẹlẹ́rìí Jèhófà torí pé wọn kì í dá sí ọ̀rọ̀ òṣèlú.
Èyí wá mú kí àwọn ará wa fún àwọn aláṣẹ orílẹ̀-èdè Norway ní ìsọfúnni tó péye nípa ojú tá a fi ń wo ọ̀rọ̀ òṣèlú.
Wọ́n tún fún ìjọba ní ẹ̀dà àwọn ìwé tó ṣàlàyé bí Ilé Ẹjọ́ Ìṣàkóso Gíga Jù Lọ Lórílẹ̀-Èdè Sweden ṣe dá wa láre àti bí àwọn ilé ẹjọ́ míì ṣe dá wa láre ní orílẹ̀-èdè Jámánì àti Ítálì.
Inú wa dùn pé ní November 18, ọdún 2019, àwọn aláṣẹ orílẹ̀-èdè Norway sọ pé ìjọba gbódọ̀ máa fi owó ṣètìlẹyìn fáwọn Ẹlẹ́rìí Jèhófà, ohun tí wọ́n fi parí ọ̀rọ̀ wọn ni pé:
“Ẹ̀tọ́ àwọn ọmọ ìbílẹ̀ orílẹ̀-èdè Norway ló jẹ́ láti dìbò nígbà ìdìbò, àmọ́ kì í ṣe tipátipá fẹ́ni tí kò bá wù.
Ó jọ pé lára ohun táwọn Ẹlẹ́rìí Jèhófà gbà gbọ́ ni pé kò yẹ káwọn máa dìbò, . . . [ṣùgbọ́n] kò wá yẹ kí [ìjọba] rí èyí bí . . . ìdí tó bófin mu láti má ṣe fún àwọn Ẹlẹ́rìí Jèhófà ní owó tí ìjọba fi ń ṣètìlẹ́yìn.”
Nígbà tí Arákùnrin Dag-Erik Kristoffersen, láti ẹ̀ka ọ́fíìsì ilẹ̀ Scandinavia, ń sọ̀rọ̀ lórí ìpinnu yìí, ó ní:
“Inú wa dùn pé ìjọba ti wá rí i pé à ń ṣe ohun tó dáa fáwọn aráàlú.
A nírètí pé àwọn orílẹ̀-èdè míì tí ìjọba ti ń fowó ṣètìlẹ́yìn fáwọn ẹlẹ́sìn á kíyè sí ẹjọ́ tílé ẹjọ́ dá yìí.”
Ju gbogbo rẹ̀ lọ, a fi ọpẹ́ fún Jèhófà, Afúnnilófin wa Gíga Jù Lọ.—Àìsáyà 33:22."
"Ní September 26, 2018, Ilé Ẹjọ́ Gíga Jù Lọ ní “Donetsk People’s Republic” (DPR) sọ pé “agbawèrèmẹ́sìn” ni àjọ ẹ̀sìn àwọn Ẹlẹ́rìí Jèhófà, torí náà wọ́n fòfin de iṣẹ́ wa.
Kò sí ìkankan nínú àwọn tó pe ẹjọ́ yìí, títí kan Ilé tó dá ẹjọ́ náà tó béèrè ọ̀rọ̀ lẹ́nu Ẹlẹ́rìí Jèhófà kankan nígbà tí ẹjọ́ náà ń lọ lọ́wọ́.
Ìfòfindè yìí ni ìgbésẹ̀ tuntun tí wọ́n gbé nínú bí wọ́n ṣe ń ṣe inúnibíni sí àwọn Ẹlẹ́rìí Jèhófà lágbègbè yìí torí ẹ̀sìn wọn.
Láti àárín ọdún 2017 tí Ilé Ẹjọ́ Gíga Jù Lọ nílẹ̀ DPR ti sọ pé lára àwọn ìtẹ̀jáde wa jẹ́ ti àwọn “agbawèrèmẹ́sìn,” ńṣe ni nǹkan túbọ̀ ń burú sí i fún àwọn ará wa láwọn agbègbè kan ní Donetsk àti Luhansk, ní ìlà oòrùn ilẹ̀ Ukraine.
Kí ọdún yẹn tó parí, àwọn Ẹlẹ́rìí Jèhófà táwọn ọlọ́pàá mú kí wọ́n lè da ìbéèrè bò wọ́n lé ní àádọ́sàn-án (170).
Àwọn aláṣẹ agbègbè náà sì tún ṣètò bí wọ́n ṣe ń gba àwọn Gbọ̀ngàn Ìjọba ní kọ̀ọ̀kan.
Iye gbogbo Gbọ̀ngàn Ìjọba tí wọ́n ti gbà títí di August 29, 2018 jẹ́ mẹ́rìnlélógún (16).
Lójú gbogbo àtakò ẹ̀sìn yìí, àwọn ará wa láwọn agbègbè yìí gbẹ́kẹ̀ lé ‘Ọlọ́run ìgbàlà wa.’—Sáàmù 18:46."
"Ní July 6 sí 8, 2018, àwọn Ẹlẹ́rìí Jèhófà lórílẹ̀-èdè Ukraine kí ẹgbẹẹgbẹ̀rún àwọn ará káàbọ̀ síbi àkànṣe àpéjọ tó wáyé ní ìlú Lviv, lórílẹ̀-èdè Ukraine.
Ó ju ẹgbẹ̀rún mẹ́ta ó lé ọgọ́rùn-ún mẹ́ta (3,300) èèyàn láti orílẹ̀-èdè mẹ́sàn-án tó wá sí Ukraine láti wá gbádùn ètò tó dá lórí Bíbélì náà, àkòrí ètò náà ni “Jẹ́ Onígboyà”!
Àwọn ará ní Ukraine sì ṣaájò wọn gan-an.
Oṣù April 2017 ni wọ́n ti bẹ̀rẹ̀ sí í múra sílẹ̀ fún àpéjọ náà, lóṣù mẹ́ẹ̀ẹ́dógún (15) tó tẹ̀ lé e, àwọn ará tó wà lágbègbè náà yọ̀ǹda ara wọn láti ṣètò àpéjọ náà àti bí wọ́n ṣe máa bójú tó àwọn tó máa wá sí àpéjọ náà.
Àwọn tó wá síbi àpéjọ náà rí lára àwọn àṣà tó ṣàrà ọ̀tọ̀ táwọn èèyàn ilẹ̀ Ukraine ní, irú bí ijó àti orin wọn àtàwọn oúnjẹ ìbílẹ̀ wọn.
Wọ́n ṣètò báwọn èèyàn ṣe máa lọ síbi tí wọ́n ń ko àwọn nǹkan ìṣẹ̀ǹbáyé sí, àwọn ilé ńlá ayé àtijọ́ àti bí wọ́n ṣe máa lọ wo lára òkè Carpathian tó jẹ́ àwòṣífìlà.
Ètò kan tó tún ṣàrà ọ̀tọ̀ ni báwọn tó wá ṣe láǹfààní láti bá àwọn ará ní Ukraine lọ sóde ẹ̀rí.
Pápá ìṣeré kan ní ìlú Lviv ni wọ́n ti ṣe àpéjọ náà, àwọn tó wá síbẹ̀ sì ju ẹgbẹ̀rún mẹ́ẹ̀ẹ́dọ́gbọ̀n (25,000).
Wọ́n tàtaré àwọn apá tó jẹ́ lájorí nínú àpéjọ náà sí pápá ìṣeré mẹ́ẹ̀ẹ́dógún (15) míì àti ọ̀pọ̀lọpọ̀ Gbọ̀ngàn Ìjọba káàkiri orílẹ̀-èdè náà, iye gbogbo àwọn tó wá sí àpéjọ náà lé ní ẹgbẹ̀rún lọ́nà márùnlélọ́gọ́fà (125,000), àwọn ẹgbẹ̀rún kan ọgọ́rùn-ún mẹ́rin ó lé ogún (1,420) ló sì ṣèrìbọmi.
Ivan Riher tó jẹ́ aṣojú ẹ̀ka ọ́fíìsì ní Ukraine, sọ pé: “A ti ń fojú sọ́nà fún àpéjọ pàtàkì yìí, ó sì ń wù wá láti kí àwọn ará láti àwọn orílẹ̀-èdè míì káàbọ̀.
A gbádùn bí a ṣe fi àwọn nǹkan ilẹ̀ wa ṣe àwọn tó wá lálejò, èyí sì mú ká rí bí ìṣọ̀kan àti ìgboyà tó wà láàárín àwọn ará wa kárí ayé ṣe ń pọ̀ sí i.”—Sáàmù 133:1."
"Àwa Ẹlẹ́rìí Jèhófà lórílẹ̀-èdè Ukraine ṣe àfihàn kan tó ṣàrà ọ̀tọ̀ nípa Ìwé Mímọ́ Kristẹni Lédè Gíríìkì ní Ìtumọ̀ Ayé Tuntun tá a mú jáde ní Èdè Adití ti Rọ́síà, aṣeyọrí tó lápẹẹrẹ lèyí sì jẹ́ nínú iṣẹ́ ìtúmọ̀ tí à ń ṣe.
Àfihàn náà bẹ̀rẹ̀ ní October 7, 2018 ní ìlú Lviv, a sì ṣe é títí di June 7, 2019. Àwọn ìlú míì tá a ti ṣe àfihàn náà ni Kharkiv, Kyiv, Odesa àti Dnipro.
Kí a tó ṣe àfihàn yìí, àwọn ìjọ tó ń sọ èdè adití pín ìwé ìkésíni fáwọn adití àtàwọn tí kò gbọ́ran dáadáa lágbègbè tí àfihàn náà ti máa wáyé, wọ́n sì tún fàwọn fídíò hàn wọ́n.
Yàtọ̀ síyẹn, Ẹ̀ka Tó Ń Gbéròyìn Jáde ní ọ́fíìsì wa lórílẹ̀-èdè Ukraine pín ìwé ìkésíni fún àwọn onímọ̀ ẹ̀kọ́, àwọn oníròyìn àtàwọn aláṣẹ.
Àwọn tó wá síbi àfihàn tá a kọ́kọ́ ṣe ní Lviv City Deaf Club rí oríṣiríṣi àwọn ètò tá a ṣe táwọn adití lè lò láti fi kẹ́kọ̀ọ́ Bíbélì, irú bí ètò JW Library Sign Language®.
Àwọn tó wá tún rí àfihàn kan tó ní oríṣiríṣi Bíbélì tí wọ́n ti lò láti ọ̀pọ̀ ọgọ́rùn-ún ọdún, látorí àwọn ìwé àkájọ títí dé àwọn ìwé òde òní.
Ọ̀kan pàtàkì lára àwọn ohun tó wà níbẹ̀ ni Bíbélì kan tó ti wà látọdún 1927.
Inú wa dùn pé Ìwé Mímọ́ Kristẹni Lédè Gíríìkì ní Ìtumọ̀ Ayé Tuntun ti wà ní Èdè Adití ti Rọ́síà.
Ó dá wa lójú pé ó máa jẹ́ kó rọrùn fáwọn tó ń sọ èdè náà láti ní ìmọ̀ tó péye nípa Bíbélì.​—Mátíù 5:3."
"Iṣẹ́ ìkọ́lé ẹ̀ka ọ́fíìsì ti ilẹ̀ Gẹ̀ẹ́sì tó wà nítòsí Chelmsford, Essex ni a retí pé kó parí ní December 2019.
Ní báyìí, àwọn ọ̀mọ̀wé gbà pé àpẹẹrẹ tó yẹ kí àwọn èèyàn tẹ̀ lé tó bá di pé ká sọ ilẹ̀ dọ̀tun ló jẹ́.
Oríṣiríṣi pàǹtírí làwọn èèyàn ń dà sí ilẹ̀ ọ̀hún títí kan àwọn mọ́tò tó ti bà jẹ́ kí àwọn ará wa tó ra ilẹ̀ náà ní 2015.
Àwọn olùyọ̀ǹda ara ẹni ló hú àwọn ìdọ̀tí náà kúrò, wọ́n kó o dà nù, wọ́n sì tún àwọn kan tó ṣì lè wúlò ṣe, wọ́n tiẹ̀ hú ẹgbẹẹgbẹ̀rún àwọn táyà tọ́jọ́ wọ́n ti pẹ́ jáde níbẹ̀, kódà àwọn táyà kan ti wà níbẹ̀ látìgbà Ogun Àgbáyé Kejì.
Lẹ́yìn náà, wọ́n sẹ́ àwọn iyanrìn tó ti dọ̀tí, títí kan àwọn òkúta kéékèèké, wọ́n sì tún wọ́n ṣe fún lílò, wọ́n tiẹ̀ tún àwọn kan ṣe kí wọ́n lè lò wọ́n fún àwọn nǹkan míì, kò tán síbẹ̀ o, wọ́n tún lo àwọn iyanrìn tó mọ́ náà fún iṣẹ́ ìkọ́lé.
Ní àkópọ̀, ó lé ní ẹgbẹ̀rún mọ́kànlá (11,000) àwọn arákùnrin àti arábìnrin tí wọ́n yọ̀ǹda ara wọn láti ṣiṣẹ́ níbẹ̀, ó sì ju mílíọ̀nù mẹ́rin wákàtí lọ tí wọ́n fi ṣiṣẹ́ lórí ilẹ̀ hẹ́kítà mẹ́tàlélọ́gbọ̀n náà.
Òsì: Àwọn tó yọ̀ǹda ara wọn tá a ti dá lẹ́kọ̀ọ́ ń kó àwọn ìdọ̀tí tó wà nílẹ̀ náà kúrò lọ́dún 2015; Ọ̀tún: Fọ́tò ọ̀kan lára ọgbà tí wọ́n gbin onírúurú òdòdó sí
Tí wọ́n bá parí iṣẹ́ náà, ilẹ̀ náà máa ní ọgbà ọ̀gbìn tó rẹwà, adágún omi, onírúurú òdòdó ẹgàn àti ọgbà eléso tó jojú ní gbèsè.
Kì í ṣe pé ilẹ̀ tó tẹ́jú yìí kàn dùn ún wò nìkan ni.
Ó tún jẹ́ ibùgbé fún àwọn ẹranko ìgbẹ́, ó mú kó rọrùn láti ṣọ́ omi lò, ibẹ̀ tún jẹ ibi tó dáa láti dá àwọn igi ńláńlá àti kéékèèké sí, èyí sì mú kí àwọn ewéko tó pọ̀ wà níbẹ̀, kó sì túbọ̀ mú kí àdúgbò náà rẹwà fún àwọn tó ń gbé ibẹ̀.
Arákùnrin Paul Rogers, tó jẹ́ ọkàn lára àwọn ìgbìmọ̀ ìkọ́lé sọ pé: “Ilẹ̀ ti wọ́n ò lò, tí wọ́n sì ti pa tì fún ọ̀pọ̀ ọdún la rà.
Ilẹ̀ náà bẹ̀rẹ̀ sí jọjú nígbà tí ọ̀gọ̀ọ̀rọ̀ àwọn olùyọ̀ǹda ara ẹni ń fara balẹ̀ ṣa àwọn ìdọ̀tí náà.
Lẹ́yìn náà, wọ́n bẹ̀rẹ̀ sí palẹ̀ àwọn ìdọ̀tí náà mọ́, wọ́n ń tún ilẹ̀ náà ṣe ní ìbámu pẹ̀lú bí ilẹ̀ náà ṣe rí, wọ́n wá gbin onírúurú àwọn igi, igbó àtàwọn ewéko.
Bí ilẹ̀ náà ṣe rẹwà lẹ́yìn tí wọ́n tún un ṣe rán wa létí ọ̀rọ̀ tó wà ní Ìsíkíẹ́lì 36:​35, 36 tó sọ pé: ‘Àwọn èèyàn á sì sọ pé: “Ilẹ̀ tó ti di ahoro náà ti dà bí ọgbà Édẹ́nì” . . .
Àwọn orílẹ̀-èdè . . . yóò wá mọ̀ pé, èmi Jèhófà ti kọ́ ohun tó ya lulẹ̀, mo sì ti gbin ohun tó ti di ahoro.’ ”
Ojú ìwé àkọ́kọ́ nínú ìwé ìròyìn tó máa ń sọ nípa iṣẹ́ ìkọ́lé, tí wọ́n pín kiri jù lọ ní ilẹ̀ Gẹ̀ẹ́sì tí wọ́n ń pè ní Construction Manager tó jáde lóṣù March 2019 sọ̀rọ̀ nípa iṣẹ́ ìkọ́lé tó ń lọ lọ́wọ́ ní Chelmsford.
Àpilẹ̀kọ náà sọ̀rọ̀ nípa ìṣọ̀kan tó wà láàárín àwọn tó yọ̀ǹda ara wọn, bó tilẹ̀ jẹ́ pé ibi ọ̀tọ̀ọ̀tọ̀ ni wọ́n ti wá.
Bí àpẹẹrẹ, ìwé ìròyìn náà kíyè sí i pé ọ̀pọ̀ àwọn ọ̀dọ́ àtàwọn obìnrin ló ń ṣiṣẹ́ níbí iṣẹ́ ìkọ́lé náà, èyí sì yàtọ̀ sí bó ṣe máa ń rí láwọn ibi iṣẹ́ ìkọ́lé míì.
Àpilẹ̀kọ náà sọ pé, “Ṣe ni inú gbogbo wọn ń dùn ṣìnkìn níbí,” ó tún sọ síwájú sí i nípa bí àwọn òṣìṣẹ́ ṣe ń kí alábòójútó wọn, àwọn òṣìṣẹ́ kan ń juwọ́, àwọn míì ń bọ̀ wọn lọ́wọ́ nígbà tó jẹ́ pé ṣe làwọn míì ń gbá wọn mọ́ra pàápàá.
Arákùnrin Stephen Morris, tó jẹ́ ọkàn lára àwọn ìgbìmọ̀ ìkọ́lé náà sọ pé:
“Bó tiẹ̀ jẹ́ pé kì í ṣe torí pé káwọn èèyàn lè kan sáárá sí wa la ṣé ń kọ́ ẹ̀ka tuntun náà, ohun táwọn akọ́ṣẹ́mọṣẹ́ sọ nípa iṣẹ́ ìkọ́lé náà jẹ́ ẹ̀rí pé gbogbo àwọn tó kópa nínú iṣẹ́ náà wà létòlétò, wọ́n sì já fáfá.
Jèhófà ni gbogbo ìyìn àti ọpẹ́ tọ́ sí, fún àwọn ìlànà Bíbélì tó fún wa, èyí tó mú ká lè ṣàṣeyọrí lẹ́nu iṣẹ́ ìkọ́lé wa.”​—1 Kọ́ríńtì 14:40."
A di gàárì sílẹ̀ ewúrẹ́ ń yọjú; ẹrù ìran rẹ̀ ni?
A fi ọ́ jọba ò ń ṣàwúre o fẹ́ jẹ Ọlọ́run ni?
A fijó gba Awà; a fìjà gba Awà; bí a ò bá jó, bí a ò bá jà, bí a bá ti gba Awà, kò tán bí?
A gbé gàárì ọmọ ewúrẹ́ ń rojú; kì í ṣe ẹrù àgùntàn.
A kì í bá ọba pàlà kí ọkọ́ ọba má ṣánni lẹ́sẹ̀.
A kì í bínú ààtàn ká dalẹ̀ sígbẹ̀ẹ́.
A kì í bínú orí ká fi fìlà dé ìbàdí.
A kì í bẹ̀rù ikú bẹ̀rù àrùn ká ní kí ọmọ ó kú sinni.
A kì í bọ òrìṣà lójú ọ̀fọ́n-ọ̀n; bó bá dalẹ́ a máa tú pẹpẹ.
A kì í dàgbà má làáyà; ibi ayé bá báni là ń jẹ ẹ́.
A kì í dá ọwọ́ lé ohun tí a ò lè gbé.
A kì í dájọ́ orò ká yẹ̀ ẹ́.
A kì í dákẹ́ ká ṣìwí; a kì í wò sùn-ùn ká dáràn.
A kì í dé Màrọ́kọ́ sin ẹlẹ́jọ́.
A kì í fi gbèsè sọ́rùn ṣọ̀ṣọ́.
A kì í fi ìka ro etí, ká fi ro imú, ká wá tún fi ta eyín.
A kì í fi orí wé oríi Mokúṣiré; bí Mokú kú láàárọ̀ á jí lálẹ́.
A kì í fi pàtàkì bẹ́ èlùbọ́; ẹní bá níṣu ló ń bẹ́ ẹ.
A kì í fini joyè àwòdì ká má lè gbádìyẹ.
A kì í gbé sàráà kọjáa mọ́ṣáláṣí.
A kì í gbọ́ "Lù ú" lẹ́nu àgbà.
A kì í gbọ́n ju ẹni tí a máa dÍfá fún.
A kì í gbọ́n tó "Èmi-lóni-í."
A kì í gbọ́n tó ẹni tí ń tannijẹ.
A kì í gbọ́n tó Báyìí-ni-n-ó-ṣe-nǹkan-mi.
A kì í jayé ọba ká ṣu sára.
A kì í jẹ oyè ẹnu ọ̀nà kalẹ́.
A kì í kó èlé ṣẹ̀ṣọ́.
A kì í kórìíra ọ̀fọ́n-ọ̀n ká finá bọ ahéré.
A kì í kọ́ àgbàlagbà pé bó bá rún kó rún.
A kì í kọ ẹlẹ́ṣin ká tún lọ fẹ́ ẹlẹ́sẹ̀.
A kì í lé èkúté ilé ẹni ká fọwọ́ ṣẹ́.
A kì í mọ́ egbò fúnra ẹni ká sunkún.
A kì í mọ ìyá Òjó ju Òjó lọ.
A kì í mọ ọ̀nà ọgbà ju ọlọ́gbà lọ; ẹní múni wá là ń tẹ̀lé.
A kì í mọ̀ ọ́n rò bí ẹlẹ́jọ́.
A kì í mú oko lọ́nà ká ṣèmẹ́lẹ́; tajá tẹran ní ń búni.
A kì í ní agbára kékeré ṣe èkejì.
A kì í ní ọ̀kánjúwà ká mọ̀; ará ilé ẹni ní ń sọ fúnni.
A kì í pe ìyàwó kó kan alárenà.
A kì í peni lákọ ẹran ká ṣorí bòró.
A kì í pẹ̀lú ọ̀bọ jáko.
A kì í ṣíwájú ẹlẹ́èẹ́dẹ́.
A kì í yàgò fún "Mo gun ẹṣin rí o!"
A kì í yàgò fún ẹlẹ́ṣin àná.
A léṣu sílẹ̀ páńdọ̀rọ̀ọ́ já lù ú; èlé mbénì?
À ń báni mú adìyẹ à ń forúnkún bó; bọ́wọ́ bá ba òkókó, a ò ní fún aládìyẹ?
À ń bẹ̀rù alájá, ajá ṣebí òun là ń bẹ̀rù.
À ń gé e lọ́wọ́, ó ń bọ́ òrùka.
A ní ká wá ẹni tó lẹ́yìn ká fọmọ fún, abuké ní òun rèé; ti gànnàkù ẹ̀yin rẹ̀ là ń wí?
A ní Tanlúkú ò mọ̀ ọ́n jó, Tàǹlukú wá gbè é lẹ́sẹ̀.
À ń já ìbàǹtẹ́ ẹ̀ lẹ́yìn, ó ń já tará iwájú.
À ń sọ̀rọ̀ olè, aboyún ń dáhùn; odiidi èèyàn ló gbé pamọ́.
À ń sunkún Awúgbó, Awúgbó ò sunkún araa ẹ̀.
À ń wá ẹni tí a ó fọmọ fún, olòṣì ń yọjú.
À ń wọ́nà àti fi aṣiwèrè sílẹ̀, ó ní bí a bá dé òkè odò ká dúró de òun.
A ò lóbìnrin à ń dá oóyọ́ sí; bí a bá dá oóyọ́ sí ewúrẹ́ ni yóò jẹ ẹ́.
A ò mọ ohun tí eléwée gbégbé ń tà kó tó sọ pé ọjà ò tà.
A ò mọ ohun tí Dáròó ní kó tó wí pé olèé kó òun.
A pè ọ́ lọ́mọ erín-màgbọn ò ń yọ̀; ìwọ pàápàá ló mì í?
A rí èyí rí ni tonílé; a ò rí èyí rí ni tàlejò; bónílé bá ní ká jẹ ẹ́ tán, àlejò a ní ká jẹ ẹ́ kù.
A rígi lóko ká tó fi ọ̀mọ̀ gbẹ́ ìlù.
A sìnkú tán, alugbá ò lọ́ ó fẹ́ ṣúpó ni?
Àbá ni ikán ń dá; ikán ò lè mu òkúta.
A-báni-gbé kì í yáná; a-bọ̀rìṣà kì í sun òtútù; ẹyin gẹ́gẹ́ kì í gbé àwùjọ́; ilé kan náà ni wọ́n kọ́ fún àwọn mẹ́tẹ̀ẹ̀ta.
A-báni-jẹun-bí-aláìmọra, ó bu òkèlè bí ẹ̀gbọ́n ìyá ẹ̀.
Abèèrè ò̩nà kì í ṣìnà.
À-bí-ì-kọ́; à-kọ́-ì-gbà; òde ló ti ń kọ́gbọ́n wálé.
A-binú-fùfù ní ń wá oúnjẹ fún a-binú-wẹ́rẹ́-wẹ́rẹ́.
Aboyún kì í jó bẹ̀m̀bẹ́; a-bodò-ikùn-kẹ̀rẹ̀bẹ̀tẹ̀.
Àbọ̀ ejò kì í gbé isà.
Abùlàǹgà kì í ṣasán; bíyàá ò lọ́rọ̀, baba a lówó lọ́wọ́.
Abùléra ọ̀fọ́n-ọ̀n; ó ní ọjọ́ tí ológbòó ti bí òun ò ì tíì dá a ní báríkà.
Àbúrò kì í pa ẹ̀gbọ́n nítàn.
Àbúrò rẹ ń dáṣọ fún ọ, o ní o ò lo elékuru; ta ní ń lo alákàrà?
A-dá-má-lè-ṣe àdàbà tí ń dún bẹ̀m̀bẹ̀.
Adìyẹ funfun ò mọ ara ẹ̀ lágbà.
Adìyẹ ò bí yọyọ kú yọ̀.
Adìyẹ́ tó ṣu tí kò tọ̀, araa rẹ̀ ló kù sí.
A-dìtan-mọ́ èsúó; ó ní èkùlù ló bí ìyá òun.
Adígbọ́nránkú ń fikú ṣeré.
Adẹ́tẹ̀ẹ́ ní òun ò lè fún wàrà, ṣùgbọ́n òún lè yí i dànù.
Adẹ́tẹ̀ẹ́ rí wèrè, ó kán lùgbẹ́.
Adẹ́tẹ̀ẹ́ sọ̀rọ̀ méjì, ọ́ fìkan purọ́; ó ní nígbà tí òún lu ọmọ òun lábàrá, òún já a léèékánná pàtì.
Adití ò gbọ́, "Yàgò!"
À-fà-tiiri ni tìyàwó; bí a bá fà á tí kò tiiri, ó ní ohun tó ń ṣe é.
Àfi ohun tí a kì í tà lọ́jà lẹrú kì í jẹ.
Afínjúu Ààré; ó fi àkísà dí orùbà; ó ń wá ẹniire-é bá sú epo.
Afínjú ní ń jẹ iwọ; ọ̀mọ̀ràn ní ń jẹ obì; màrí-màjẹ ní ń jẹ awùsá.
Afínjúu póńpólà, ogé kun osùn láìwẹ.
Afínjú wọ ọjà ó rìn gbẹndẹ́kẹ ọ̀bún wọ ọjà ó rìn ṣùẹ̀ṣùẹ̀; ọ̀bùn ní ó ru ẹrù afínjú relé.
Àfòpiná tó fẹ́ panáa súyà: ẹrán pọ̀ sí i.
Àfòpiná tó ní òun ó pa fìtílà, ara ẹ̀ ni yó pa.
Afọ́jú tó dijú, tó ní òún sùn, ìgbàtí kò sùn ta ló rí?
A-fọ́nú-fọ́ra ní ńfi òṣì jó bàtá.
Àgó tó gbó ṣáṣá, ẹ̀bìtí pa á, áḿbọ̀sì olóósè a-bara-kùọ̀kùọ̀.
Àgùnbánirọ̀ ní ń fojúdi ni.
Àgbà ajá kì í bàwọ̀jẹ́.
Àgbà ìmàle kì í káṣọ kọ́rùn.
Àgbà kán ṣe bẹ́ẹ̀ lÓgùn; Yemo̩ja ló gbé e lọ.
Àgbà kì í fàárọ̀ họ ìdí kó má kan funfun.
Àgbà kì í ṣerée kí-ló-bá-yìí-wá?
Àgbà kì í ṣorò bí èwe.
Àgbà kì í wà lọ́jà kórí ọmọ titun wọ́.
Àgbá òfìfo ní ń pariwo; àpò tó kún fówó kì í dún.
Àgbà tí kò lẹ́sẹ̀ nílẹ̀ a lọ́gbọ́n nínú.
Àgbà tí kò mọ ìwọ̀n araa rẹ̀ lodò ń gbé lọ́.
Àgbà tí kò nítìjú, ojú kan ni ìbá ní; ojú kan náà a wà lọ́gangan iwájúu rẹ̀.
Àgbà tí yó tẹ̀ẹ́, bó fárí tán, a ní ó ku járá ẹnu.
Àgbà tó bú ọmọdé fi èébúu rẹ̀ tọrọ.
Àgbà tó fi araa rẹ̀ féwe lèwe ń bú.
Àgbà tó mọ ìtìjú kì í folè ṣeré.
Àgbà tó torí ogójì wọ ìyẹ̀wù; igbawó ò tó ohun à-mú-ṣèyẹ.
À-gbàbọ̀-ọ ṣòkòtò, bí kò fúnni lẹ́sẹ̀ a ṣoni; rẹ́múrẹ́mú ni ohun ẹni ń bani mu.
Àgbààgbà ìlú ò lè péjọ kí wọn ó jẹ ìfun òkété, àfi iyán àná.
Àgbà-ìyà tí ń mùkọ ọ̀níní, ó ní nítorí omi gbígbóná oríi rẹ̀ ni.
Àgbàlagbà akàn tó kó sí garawa yègèdè, ojú tì í.
Àgbàlagbà kì í ṣe lágbalàgba.
Àgbàlagbà kì í wẹwọ́ tán kó ní òun ó jẹ si.
Àgbàlagbà kì í yọ ayọ̀ọ kí-ló-báyìí-wá?
Àgbàlagbà tí ò kí Ààrẹ ń fi okùn sin araa rẹ̀.
Àgbàlagbà tó ń gun ọ̀pẹ, bó bá já lulẹ̀ ó dọ̀run.
Compare: Bí a bá dàgbà à yé ogunún jà.
Àgbàrá ba ọ̀nà jẹ́, ó rò pé òún tún ọ̀nà ṣe.
Agbára wo ló wà lọ́wọ́ igbá tó fẹ́ fi gbọ́n omi òkun?
Àgbéré àwòdì ní ń ní òun ó jẹ ìgbín.
Àgbéré laáyán gbé tó ní òun ó jòó láàárín adìẹ.
Àgbéré lẹyẹ ńgbé; kò lè mu omi inú àgbọn
Àgbérée ṣìgìdì tó ní ká gbé òun sójò; bí apá ti ń ya nitan ń ya; kidiri orí ò lè dá dúró.
Ahọ́n ni ìpínnlẹ̀ ẹnu.
Àìjọnilójú lọ́sàn-án ní ń múni jarunpá luni lóru.
Àì-kúkú-joye, ó sàn ju, "Ẹnuù mi ò ká ìlú" lọ.
Àì-lápá làdá ò mú; bí a bá lápá, ọmọ owú too gégi.
Àìlèjà ni à ń sọ pé "Ojúde bàbáà mi ò dé ìhín."
Àì-mọ̀-kan, àì-mọ̀-kàn ní ń mú èkúté-ilé pe ológbò níjà.
Àìsí èèyàn lóko là ń bá ajá sọ̀rọ̀.
Àìsí-ńlé ẹkùn, ajá ń gbó.
Àìsí-ńlé ológbò, ilé dilé èkúté.
Àìso àbà ló mẹ́yẹ wá jẹ̀gbá; ẹyẹ kì í jẹ̀gbá.
Ajá kì í gbó níbojì ẹkùn.
Ajá kì í lọ ságinjù lọ ṣọdẹ ẹkùn.
Ajá kì í rorò kó ṣọ́ ojúlé méjì.
Ajá mọ ìgbẹ́; ẹlẹ́dẹ̀ẹ́ mọ àfọ̀; tòlótòló mọ ẹni tí yó yìnbọn ìdí sí.
Ajá ò gbọdọ̀ dé mọ́ṣáláṣí ìkókò ṣàlùwàlá.
Ajá rí epo kò lá; ìyáa rẹ̀ẹ́ ṣu ihá bí?
Ajá tó ń lépa ẹkùn, ìyọnu ló ń wá.
Ajá tún padà sí èébìi rẹ̀.
Àjàjà ṣoge àparò, abàyà kelú.
Àjànàkú ò tu lójú alájá; o-nígba-ajá ò gbọdọ̀ tọ́pa erin.
Ìjàpá ní kò sí ohun tó dà bí ohun tí a mọ̀ ọ́n ṣe; ó ní bí òun bá ju ẹyìn sẹ́nu, òun a tu èkùrọ́ sílẹ̀.
Ìjàpá ní òun tí ìbá só ló sùn yìí, bẹ́ẹ̀ni ẹní bá sùn kì í só.
Ìjàpá ń lọ sájò, wọ́n ní ìgbà wo ni yó dèé, ó ní ó dìgbàtí òun bá tẹ́.
Àjátì àwọ̀n ní ń kọ́ òrofó lọ́gbọ́n.
À-jẹ-ì-kúrò ní ń pa ẹmọ́n; à-jẹ-ì-kúrò ní ń pa àfè; à-jẹ-ì-kúrò ní ń pa máláàjú.
À-jẹ-pọ̀ ni tàdán.
À-jẹ-tán, à-jẹ-ì-mọra, ká fi ọwọ́ mẹ́wẹ̀ẹ̀wá jẹun ò yẹ ọmọ èèyàn.
À-jókòó-àì-dìde, à-sọ̀rọ̀-àì-gbèsì, ká sinni títí ká má padà sílé, àì-sunwọ̀n ní ń gbẹ̀yìn-in rẹ̀.
Aaka ò gbé ọ̀dàn; igbó ní ń gbé.
Àkàtàm̀pò ò tó ìjàá jà; ta ní tó mú igi wá kò ó lójú?
Àkíìjẹ́ mú òrìṣà níyì.
Àkísàá mọ ìwọ̀n araa rẹ̀, ó gbé párá jẹ́.
Àkókó inú igbó ní àwọ́n lè gbẹ́ odó; ọ̀pọ̀lọ́ lódòó ní àwọ́n lè lọ́ ìlẹ̀kẹ̀; awúrebé ní àwọ́n lè hun aṣọ.
Akórira ò ní nǹkan; ọ̀dùn ò sunwọ̀ fún ṣòkòtò.
Akú, n kò ní omitooroo rẹ̀ ẹ́ lá; àìkú, n kò níí pè é rán níṣẹ́.
Àkùkọ̀ adìyẹ́ fi dídájí ṣàgbà; ó fi ṣíṣu-sílẹ̀ ṣèwe.
Aládàá lo làṣẹ àro.
Aláìnítìjú lọ kú sílé ànaa rẹ̀.
Alákòró kì í sá fógun.
Aláǹgbá kì í lérí àti pa ejò.
Aláàńtètè: ó jí ní kùtùkùtù ó ní òun ó dàá yànpọ̀n-yànpọ̀n sílẹ̀.
Aláṣejù ajá ní ń lépa ẹkùn.
Aláṣejù, baba ojo.
Aláṣejù ní ń gbẹ́bọ kọjá ìdí èṣù; a-gbé-sàráà-kọjá-a-mọ́ṣáláṣí.
Aláṣejù, pẹ̀rẹ̀ ní ńtẹ́; àṣéjù, baba àṣetẹ́.
Aláṣejù tí ń pọkọ ní baba.
Aláṣọ àlà kì í jókòó sísọ̀ elépo.
Aláṣọ kan kì í ná ànárẹ.
Aláṣọ kan kì í ṣeré òjò.
Alátiṣe ní ń mọ àtiṣe araa rẹ̀.
Àlejò kì í lọ kó mú onílé dání.
Àlejò kì í pìtàn ìlú fónílé.
Àlémú ò yẹ àgbà; àgbà kì í ṣe ohun àlémú.
A-lu-dùndún kì í dárin.
Àmọ̀tẹ́kùn fara jọ ẹkùn, kò lè ṣe bí ẹkùn.
Amùrín ò sunwọ̀n, ó yí sáró.
Ànámánàá ẹtù jìnfìn; ònímónìí ẹtù jìnfìn; ẹran mìíràn ò sí nígbó lẹ́yìn ẹtù?
Apá èkúté-ilé ò ká awùsá; kìkìi yíyíkiri ló mọ.
Àpárá ńlá, ìjà ní ń dà.
Àpárá ńlá ni iná ń dá; iná ò lè rí omi gbéṣe.
Àpárá ńlá nikán ń dá; ikán ò lè mu òkúta.
Àpọ́nlé ni "İyáa Káà"; ìyá kan ò sí ní káà tí kò lórúkọ.
Àpọ́nlé ni "Fọ́maàn"; ẹnìkan ò lè ṣe èèyàn mẹ́rin.
Ara okó ní òun gbọ́ fínrín fínrín; ta ló sọ fun bí kò ṣe ará ile?
Ara-àìbalẹ̀, olórí àrùn.
À-rí-ì-gbọdọ̀-wí, baálé ilé ṣu sápẹ.
Àrí-ì-gbọdọ̀-wí, baálé ilé yọkun lémú.
Àrífín ilé ò jẹ́ ká jẹ òròmọ adìyẹ.
Arọ̀lẹ̀kẹ̀ ò rọ bàtà; gbẹ́dó-gbẹ́dó ò rọ ojúgun.
Àṣá kì í rà kádìẹ gbé kòkòrò dání.
A-ṣe-bọ̀rọ̀kìnní-má-kìíyè-sábíyá, gbogbo abíyá dọ́ṣẹ.
Àṣejù baba àṣetẹ́; ẹ̀tẹ́ ní ń gbẹ̀yìn àṣejù; àgbàlagbà tó wẹ̀wù àṣejù ẹ̀tẹ́ ni yó fi rí.
À-sẹ́-kú làgbàlagbà ń sẹ́ ọ̀ràn.
Àṣẹ̀ṣẹ̀yọ màrìwò, ó ní òun ó kan ọ̀run; àwọn aṣáájúu rẹ̀ ṣe bẹ́ẹ̀ rí?
Àṣẹ̀ṣẹ̀yọ ọ̀gọmọ̀ ó ní òun ó kan ọ̀run; àwọn aṣáájúu rẹ̀ ṣe bẹ́ẹ̀ rí?
Aṣọ à-fọ̀-fún ò jẹ́ ká mọ olówó.
Aṣọ tó kuni kù ní ń jẹ́ gọgọwú.
A-ṣúra-mú ò tẹ́ bọ̀rọ̀.
À-tẹ́-ẹ̀-ká ni iyì ọlọ́lá; sálúbàtà ni iyì ọlọ̀tọ̀; bá a bá gbéra lágbèéjù ọba ni wọ́n ń finí i ṣe
À-wín-ná-wó ò yẹni; à-gbà-bọ̀-ọ ṣòkòtò ò yẹ ọmọ èèyàn; bí kò fúnni lẹ́sẹ̀ a dòrògí; ohun ẹni ní ńyẹni.
Àwòrò tí a ò bá lù kì í luni.
A-wọ̀lú-má-tẹ̀ẹ́, ìwọ̀n araa rẹ̀ ló mọ̀.
Àwúrèbeé ní òún lè yẹ̀nà; ta ní jẹ́ tọ ọ̀nà àwúrèbe?
Àáyá yó níjọ́ kan, ó ní ká ká òun léhín ọ̀kánkán.
Aáyán ati eèrà ṣígun, wọ́n ní àwọ́n ń lọ mú adìẹ àlọ la rí, a ò rábọ̀.
Aáyán fẹ gẹṣin; adìẹ ni ò gbà fún un.
Aáyán fẹ́ jó; adìẹ ni ò jẹ́.
Aáyán kì í yán ẹsẹ̀ erin; èèyàn kì í yán ẹsẹ̀ irò.
Ayọ̀ àyọ̀jù làkèré fi ń ṣẹ́ nítan.
Àyọ̀yó ni bàtá à-jó-fẹ-eyín.
Babaláwo kì í bèèrè ẹbọ àná.
Bẹbẹlúbẹ ò ì tíì débẹ̀; ibẹ̀ ló ń bọ̀.
Bí a bá dàgbà à yé ogun-ún jà.
Bí a bá fi inú wénú; iwọ là ń jẹ.
Bí a bá ń bá ọmọdé jẹun lóko, gànmùganmu imú ẹni ní ń wò.
Bí a bá ń gúnyán, kòmẹsẹ̀ á yọ.
Bí a bá ti lè ṣe là ń wí; a kì í yan àna ẹni lódì.
Bí a bá ti mọ là ń dé; a-láì-lẹ́ṣin kì í dé wọ̀nwọ̀n.
Bí a bá ti mọ là ń kú; olongo kì í kú tìyàntìyàn.
Bí a bá tọ̀ sílé, onípò a mọ ipò.
Bí a bá wí pé ó dọwọ́ọ babaláwo, babaláwo a ló dọwọ́ Ifá; bí a bá ní ó dọwọ́ àgbà ìṣègùn, àgbà ìṣègùn a ló dọwọ́ Ọ̀sanyìn; bí a bá ní ó dọwọ́ ààfáà tó gbójú, a ní ó dọwọ́ Ọlọ́run ọ̀gá ògo.
Bí a kò bá dáṣọ lé aṣọ, a kì í pe ọ̀kan lákìísà.
Bí a kò bá lè dá Tápà, Tápà kì í dáni.
Bí a kò bá lọ sóko irọ́, a kì í pa á mọ́ni.
Bí a kò bá ṣèké, a kì í fi ẹ̀tẹ́ kú.
Bí a kò bá tíì jókòó, a kì í nasẹ̀.
Bí a kò bá tíì lè kọ́lé, àgọ́ là ń pa.
Bí a kò bá tó baba ọmọọ́ ṣe, a kì í pe alákàrà.
Bí a kò bá tó ìyàá kọ̀ tí à ń kọ̀ ọ́, àjẹkún ìyà là ń jẹ.
Bí a ó ti tó kì í jẹ́ ká hùwà búburú; bí a ó ti mọ kì í jẹ́ ká hùwà rere.
Bí àgbà kò bá ṣe ohun ẹ̀rù, ọmọdé kì í sá.
Bí àjànàkú ò bá rí ohun gbémì, kì í ṣe inú gbẹndu sọ́dẹ.
Bí ajá rójú ẹkùn, a pa rọ́rọ́.
Bí ayá bá mojú ọkọ, alárenà a yẹ̀bá.
Bí ayé bá ń yẹni, ìwà ìbàjẹ́ là ń hù.
Bí baálẹ̀ bá ń tàkìtì, òrógi là ń bá ẹmẹsẹ̀.
Bí èèyán bá ní kò sí irú òun, àwọn ọlọgbọ́n a máa wòye.
Bí eégbọn bá so mọ́ ajá lẹ́nu, akátá là ń ní kó já a?
Bí eégbọn bá ṣo ayínrín nímú, adìẹ kọ́ ni yó ja.
Bí ẹkùn ò bá fẹ̀, èse là ń pè é.
Bí ẹlẹ́bọ ò bá pe ẹni, àṣefín ò yẹni.
Mímú àdínkù bá iwà-ìbàjẹ́ gba irúfẹ́ ìdókówò kan tó yátò.
Ní ọdún 2011, ẹnìkan lọ fọ́ ọ́fíísì ẹ̀gbọ́n mi lóbìnrin ní fásitì tí wón ti ń ṣiṣẹ́ olùkọ́ni ní orílẹ̀-ède Nàìjíríà .
Ní báyìí a dúpẹ́, ọwọ́ ba ẹni náà, wọ́n mú u wọ́n sì gbe lọ sílé-ẹjọ́.
Nígbà tí mo dé inú ilé-ẹjọ́, akọ̀wé tí wọ́n yàn sídi ìgbẹ́jọ́ ẹ̀gbọ́n mi fi tó wọn léti wí pé àwọn ò ní lè ṣiṣẹ́ lórí àwọn ìwe wọn àyàfi tí wọ́n bá san owó-ìbọ̀bẹ́.
Ní báyìí, ní ákọ̀kọ́ wọ́n rò wí pé lára àwàdà lásán ni.
Ṣùgbọ́n nígbà náà wọ́n rí i wí pé wọ́n mú u lọ́kùkúdùn.
Ni inú bá bí wọn.
Mò ń sọ nipa pé, ẹ ronú sí i: àwọn rè é, ẹni tó ṣẹ̀sẹ̀ lùgbàdi ìwà ọ̀daràn, pẹ̀lú àwọn ènìyàn gaan tó yẹ kí wọ́n ràn wọ́n lọ́wọ́, wọ́n sì tún bèrè owó-ìbọ̀bẹ́ lọ́wọ́ wọn.
Ọ̀kan nìyẹn nínú àwọn ọ̀nà tí ìwà-ìbàjẹ́ ti ń nípa lára mílíọ́nù àwọn ènìyàn ní orílẹ̀-èdè mi.
Ẹ mọ̀, nígbà tí mò ń dàgbà ní orílẹ̀-ède Nàìjíríà , ìwà-ìbàjẹ́ fẹ́rẹ̀ gba gbogbo ǹkan inú àwùjọ lááyè.
Ìròyìn nípa àwọn olóṣèlú tí wọ́n kó mílíọ́nu dọ́là jẹ wọ́pọ̀.
Àwọn ọlọ́pà tí wọ́n ń jí owó tàbí tí wọ́n ń lọ́wó gbà lọ́wọ́ àwọn ará ìlú tí wọ́n ń ṣiṣẹ́ kára lójoojúmọ́ jẹ́ ìṣesí ojoojúmọ́.
Mó rò wí pé ìdágbàsókè ò ní ṣẹlẹ̀ láyéláyé, lódiwọ̀n ìgbà tí ìwà ìbàjẹ́ bá ṣì ń tẹ̀ síwájú.
Ṣùgbọ́n láti bí ọdún mélòó kan sẹ́yìn, nínú ìwádìí mi lórí ìṣẹ̀dá ǹkan-ọ̀tun àti ìdàgbàsóke, mo ṣàkíyèsí wí pé ìwà-ìbàjẹ́ kọ́ ni ìṣòro tó ń ṣe ìdèna ìdàgbàsókè wa.
Ní òtítọ́, ìrònú ọ̀pọ̀lọpọ̀ nípa ìwà-ìbàjẹ́ àti àjọṣepọ̀ rẹ̀ pẹ̀lú ìdàgbàsókè kò lòdì nìkan, ó ń fa ọ̀pọ̀lọpọ̀ àwọn orílẹ̀-èdè tí wọ́ n kúṣẹ̀ sẹ́yìn.
Nítorí náà, Ìrònú náà lọ báyìí: ní àwùjọ tó kúṣẹ̀ tí wọ́n sì ní ìwà-ìbàjẹ́, ìgbìyànjú wa tó dára jù láti mú àdínkù bá ìwà-ìbàjẹ́ ni láti ṣẹ̀dá àwọn ọ̀fin gidi, ká lòwọ́n dáadáa, èyí ó sì ṣínà fún ìdàgbàsókè àti ìṣẹ̀dá ǹkan ọ̀tun láti gbòòrò si.
Ní báyìí, ó mú ọpọlọ dání lórí ìwé, ló fà á tí ọ̀pọ̀lọpọ̀ àwọn ìjọba àti àwọn ilé-iṣẹ́ ìdàgbàsókè ṣe ń ná bílíọ́nù dọ́là lọ́dọọdún lórí àtúnṣe ilé-iṣẹ́ àti àwọn ètò tó ń gbógun ti ìwà-ìbàjẹ́.
Ṣùgbọ́n ọ̀pọ̀lọpọ̀ àwọn ètò wọ̀nyí kùnà láti mú àdínkù bá iwà-ìbàjẹ́, nítorí a ti to ọ̀rọ̀ wa lẹ́yìn-lẹ́yìn.
Ṣé ẹ ríi, àwùjọ ò kí ń dàgbà sókè nítorí wọ́n ti mú àdínkù bá ìwà-ìbàjẹ́.
Wọ́n mú àdínkù bá ìwà-ìbàjẹ́ nítorí wọ́n ti dàgbà sókè ni.
Àwùjọ sì máa ń dàgbàsókè nípasẹ̀ ìdókówò nínu ìṣẹ̀dá.
Ní báyìí, ní àkọ́kọ́, mo rò wí pé èyí ò ṣe é ṣe ni.
Báwo ni ẹnìkan tí ọpọlọ rẹ̀ẹ́ pé ṣe lè dókówò ní àwùjọ tí, ó kéré jù lérèfé, ó dàbi àyè tó burú jáì láti ṣòwò.
Ẹ mọ̀, àwùjọ tí àwọn olóṣèlú ti jẹ́ oníwà ìbàjẹ́ tí àwọn oníbàráà sì ti kúṣẹ̀?
Ṣùgbọ́n, bí mo ṣe ń kẹ́kọ̀ọ́ síi nípa àjọṣepọ̀ láàrín ìṣẹ̀dá àti ìwà-ìbàjẹ́, bẹ́ẹ̀ náà ní mo bẹ̀rẹ̀ sí ní rí ǹkan lọ́nà tó yátọ̀.
Báyìí ni èyí ṣe ṣẹlẹ̀ ní ìwò-oòrùn ilẹ̀ Adúláwọ̀ bí agbègbè náà ṣe ń ṣe ìdàgbàsókè ẹ̀ka ìbáraẹnisọ̀rọ rẹ̀.
Ní òpin àsìko ọdún 1990s, àwọn ènìyàn tó dín ní ìdá márùn-ún ní ìwọ̀-oòrun ilẹ̀ Adúláwọ̀ tí wọ́n ní ẹ̀rọ-ìbánisọ̀rọ̀.
Ní orílẹ̀-èdè Nàìjíríà , fún àpẹẹrẹ, orílẹ̀-èdè náà ní ju ààdọ́fa mílíọ́nù ènìyàn lọ ṣùgbọ́n ó dín ní ìdàjì mílíọ́nù ẹ̀rọ-ìbánisọ̀ro ̣̀ tó wà ní gbógbo orílẹ̀-èdè náà.
Ní báyìí, ọ̀wọ́n yìí jẹ́ kí ìwà-ìbàjẹ́ tàn kálẹ̀ ní ẹ̀ka náà.
Mò ń sọ nípa, àwọn aṣojú ìjọba tí wọ́n ń ṣiṣẹ́ fún àwọn ilé-iṣẹ́ ẹ̀rọ ìbánisọ̀rọ̀ ìjọba tí wọ́n ń bère owó-ìbọ̀bẹ́ lọ́wọ́ àwọn ènìyàn ti ́ wọ́n fẹ́ ẹ̀rọ ìbánisọ̀rọ̀.
Nítorí pé ọ̀pọ̀lọpọ̀ àwọn ènìyàn ò lè san owó-ìbọ̀bẹ́ náà, àwọn tí wọ́n lówó ni èrò ìbánisọ̀rọ̀ náà ṣí sílẹ̀ fún.
Nígbà náà ni oníṣówò kan tí orúkọ rẹ̀ ń jẹ́ Mo Ibrahim bá pinnu pé òun yóò dá ilé-iṣẹ́ ìbáraẹnisọ̀rọ̀ sílẹ̀ ní ẹkùn náà.
Báyìí, nígbà tó sọ fún àwọn ọgbà rẹ̀ nípa èrò rẹ̀, wọ́n kò fi ṣe yẹ̀yẹ́ ni.
Ṣùgbọ́n Mo Ibrahim kò jákàn.
Nítorí náà ní ọdún 1998, ó dá Celtel sílẹ̀.
Ilé-iṣẹ́ náà pèse èrọ-ìbánisọ̀rọ̀ alágbèká àti iṣẹ́ ẹ̀rọ tó rọjú fún mílíọ́nù ọmọ ilẹ̀ Adúláwọ̀, ní àwọn orílẹ̀-èdè tí wọ́n kúṣẹ̀jùlọ tí wọ́n sì ní ìwà-ìbàjẹ́ jùlọ ní ẹkùn náà -- mò ń sọ nípa orílẹ̀-èdè bi Congo, Malawi, Sierra Leone àti Uganda.
Ṣé ẹ rí i, nínú ìwádìí wa, a pe ǹkan tí Mo Ibrahim ṣẹ̀dá ni "ìṣẹ̀dá tó ń ṣe ìdásílẹ̀ ọjà.
" ìṣẹ̀dá tó ń ṣe ìdásílẹ̀ ọjà máa ń ṣe àyípadà àwọn èròjà àmúdijú tó wọ́n di àwọn èròjà tó rọrùn tí ò sì ga ju ara lọ, kí ọ̀pọ̀lọpọ̀ àwọn ènìyàn nínú àwùjọ lè ní ànfàní sí wọn.
Báyìí ní ti ọ̀rọ yìí, àwọn ẹ̀rọ-ìbánisọ̀rọ̀ wọ́n ṣíwájú kí Celtel tó sọ wọ́n di èyí tí ò ga ju ara lọ.
Gẹ́gẹ́ bí àwọn olókówò míràn -- àwọn kan nínú àwọn akẹgbẹ́ rẹ̀, lóòtọ́ -- rí i wí pé ó ṣe é ṣe láti ṣẹ̀da ilé-iṣẹ́ ẹ̀rọ-ìbánisọ̀rọ̀ alágbèká ní àṣeyọrí ní ẹkùn náà, wọ́n rọ́ wọlé pẹ̀lú ìdókówò tó tó bílíọ́nù dọ́là.
Èyí sì yọrí sí ìdàgbàsókè tó ṣe pàtàkì ní ẹ̀ka náà.
Láti àìfẹ́rẹ̀ sí ǹkankan ní ọdún 2000, lónìí, ó fẹ́rẹ̀ jẹ́ wí pé gbogbo orílẹ̀ èdè ní ilẹ̀ Adúláwò ni wọ́n ti ní ẹ̀ka ìbáraẹnisọ̀rọ̀ to múná dóko.
Ẹ̀ka náà ti wá ń ṣe àtìlẹyìn tó súmọ́ bílíọ́nù kan fún ìsopọ̀ ẹ̀rọ-ìbánisọ̀rọ̀, ó ti pèsè tó mílíọ́nù mẹ́rin iṣẹ́ ó sì ti pèse bílíọ̀nu dọ́là owó-orí lọ́dọọdún.
Àwọn wọ̀nyí ni owó-orí tí àwọn ìjọba lè wá tún dà sínú ọrọ̀-ajẹ́ láti kọ́ àwọn ilé-iṣẹ́ wọn.
Ǹkan ọ̀hún rèé: nítorí ọ̀pọ̀lọpọ̀ àwọn ènìyàn ò nílò láti fún àwọn aṣojú ìjọba ní owó-ìbọ̀bẹ́ láti gba ẹ̀rọ-ìbánisọ̀rọ̀, ìwà-ìbàjẹ́ =--@ ókéré tán láàrín ẹ̀ka náà -- ti dínkù.
Ní báyìí, tó bá jẹ́ wí pé Mo Ibrahim ti dúró pé kí wọ́n wá ìyanjú sí ìwà-ìbájẹ́ ní ìwọ̀-oòrun ilẹ̀ Adúláwọ̀ kó tó dókówò ni, yóó sì ma dúró dòní.
Ẹ mọ̀, ọ̀pọ̀lọpọ̀ àwọn ènìyàn tí wọ́n ń hu ìwà ìbàjẹ́ mọ̀ pé kò yẹ.
Mò ń sọ nípa, àwọn aṣojú ìjọba tí wọ́n ń bèèrè fún owó-ìbọ̀bẹ́ lọ́wọ́ àwọn ènìyàn láti gba ẹ̀rọ-ìbánisọ̀rọ̀ àti àwọn tí wọ́n ń san owó ìbọ̀bẹ́ pẹ̀lú -- wọ́n mọ̀ wípé àwọn ń rú òfin ni.
Ṣùgbọ́n wọ́n ṣà ṣe é ṣá.
Ìbéérè náà ni, torí kíni?
Ìdáhùn rẹ̀?
Ẹ wòó, ìgbàkúùgbà tí àwọn ènìyàn bá ti máa rí ànfàní látara ìní ànfàní sí ǹkan tó ṣọ̀wọ́n, èyí máa ń jẹ́ kí ìwà-ìbàjẹ́ wọjú.
Ẹ mọ̀, ní àwọn orílẹ̀-èdè tí wọ́n kúṣẹ̀, a máa ń ṣe asọ̀ púpọ̀ nípa àwọn olóṣèlú oníwà ìbàjẹ́ tí wọ́n ń kó owó orílẹ̀-èdè jẹ.
Ṣùgbọ́n ní ọ̀pọ̀lọpọ̀ àwọ̀n orílẹ̀-èdè wọ̀yẹn, ànfàní ọrọ̀-ajé ṣọ̀wọ́n, nitorí náà ni ìwà-ìbàjẹ́ fi di ọ̀nà tó wọjú láti jère ọrọ̀.
A tún máa ń ṣe asọ̀ nípa àwọn òṣìṣẹ́ ìjọba bí ọlọ́pà, tí wọ́n ń lọ́wó gbà lọ́wọ́ àwọn ọmọ orílẹ̀-èdè tí wọ́n ń ṣiṣẹ́ kárakára lójoojúmọ́.
Ṣùgbọ́n ọ̀pọ̀lọpọ̀ àwọn òṣìṣẹ́ ìjọba ni owó-oṣù wọ́n kéré jọjọ tí wọ́n sì ń gbé ìgbéayé àìbìkítà.
Nítorí náà fún wọn, ìlọ́ni-lọ́wọ́-gbà tàbí ìwà-ìbàjẹ́ jẹ́ ọ̀na kan tó dára láti rí owó.
Ẹ mọ̀, ǹkan yìí tún máa ń ṣẹlẹ̀ ní àwọn orílẹ̀-èdè tí wọ́n rọrọ̀ bákan náà.
Nigbà tí àwọn òbí tó lówó bá ń fún àwọn aṣojú fásitì ní owó-ìbọ̀bẹ́.
Nigbà tí àwọn òbí tó lówó lọ́wọ́ bá ń fún àwọn aṣojú fásitì ní owó-ìbọ̀bẹ́ kí àwọn ọmọ wọn lè rí àyè wọlé sí àwọn ilé-ẹ̀kọ́ tó lórúkọ, ohun tó rọ̀ mọ́ èyí yátọ̀, ṣùgbọ́n bákan náà ni ìlàna wọn.
Mò ń sọ nípa pé, ìgbaniwọlé sí àwọn ilé-ẹ̀kọ́ tó lórúkọ ṣọ̀wọ́n, nítorí náà ni owó ìbọ̀bẹ́ ṣe wọjú.
Ǹkan náà ni wí pé, mi ò gbìyànjú láti sọ wí pé kó má sìí àwọn ǹkan tó ṣọ̀wọ́n láwùjọ tàbí àwọn ǹkan tí wọ́n máa ń yọbọ.
Ǹkan tí mò ń gbìyànjú láti ṣàlàyé ni àjọṣepọ̀ yìí láàrín ìwà-ìbàjẹ́ àti ọ̀wọ́n.
Ní ọ̀pọ̀ àwọn orílẹ̀-èdè tí wọ́n kúṣẹ̀, ọ̀pọ̀ àwọn ǹkan kòṣeé-má-nì ni wọ́n ṣọ̀wọ́n.
Mò ń sọ nípa àwọn ǹkan bí oúnjẹ, ètò ẹ̀kọ́, ajẹmọ́ ìtọ́jú ìlera, ànfàni ọrọ̀-ajé, iṣẹ́.
Èyí pèse ilẹ̀ ọlọ́ràá fún ìwà-ìbàjẹ́ láti tayọ.
Ní báyìí, kò sí ọ̀nà tí èyí fi jẹ́ àwíjàre fún ìwà-ìbàjẹ́.
Ó kọ̀ ràn wá lọ́wọ́ láti ní òye nípa rẹ̀ si.
Ìdókówò nínu okòwò tó má a ń jẹ́ kí ǹkán rọjú kí ọ̀pọ̀ ènìyán sì ní ànfàní sí i máa ń kojú ọ̀wọ́n yìí ó sì máa ń pèse owó fún àwọn ìjọba láti tún dókówò nínú ọrọ̀-ajé wọn.
Ní báyìí, nígbà tí èyí bá sẹlẹ̀ yíká orílẹ̀-èdè, ó lè mú àyípadà bá àwọn orílẹ̀-èdè.
Ẹ ro ipa rẹ̀ ní orílẹ̀-ède South Korea.
Báyìí, ní àsìko ọdún 1950, orílẹ̀-ède South Korea jẹ́ orílẹ̀-èdè kan tó kúṣẹ láìsí ìrètí, wọ́n sì ní ìwà-ìbàjẹ́ tó pọ̀.
Orílẹ̀-èdè náà wà lábẹ́ ìdarí ìjọba apàṣẹ wàá wọ́n sì ń kópa nínu owó-ìbọ̀bẹ́ àti ìkówó jẹ.
Lóòtọ́, àwọn onímọ̀ nípa ọrọ̀-ajé ní àsìkò náà sọ wí pé orílẹ̀-ède South Korea ti wọ panpẹ́ òṣì, wọ́n sì ń tọ́ka sí wọn gẹ́gẹ́ bi "àpótí apẹ̀rẹ ọrọ̀-ajé.
Tí ẹ bá wo àwọn ilé-iṣẹ́ orílẹ̀-ède South Korea, kódà di òpin àsìko 1980, wọ́n wà ní ọgba pẹ̀lú àwọn orílẹ̀-èdè Adúláwọ̀ tí wọ́n kúṣẹ̀ tí wọ́n sì ń hu ìwà-ìbàjẹ́ jùlọ ní àsìkò náà.
Ṣùgbọ́n bí àwọn ilé-iṣẹ́ bi Samsung, Kia, Hyundai ṣe dókówò nínu ìṣẹ̀dá tó jẹ́ kí àwọn ǹkan túbọ̀ rọjú fún ọ̀pọ̀ ènìyàn, orílẹ̀-ède South Korea di ilú tó lámìlaka nígbẹ́yìn.
Bí orílẹ̀-èdè náà ṣe ń làmìlaka, ó rí ànfàní láti ṣe ìṣípòrọpò láti ìjọba apàṣẹ wàá sí ìjọba àwarawa wọ́n sì ti ni ànfàní láti dókówò nínú ki ́kọ́ àwọn ilé-iṣẹ́ rẹ̀.
Èyí dẹ̀ ti mú èrè tó pọ̀ wá.
Fún àpẹẹrẹ, ní ọdún 2018, ààrẹ orílẹ̀-èdè South Korea gba ìdájọ́ ẹ̀wọn odún mẹ́ẹ̀dọ́gbọ̀n fún àwọn ẹ̀sùn tó níṣe pẹ̀lú ìwà-ìbàjẹ́.
Èyí kì bá tí ṣẹlẹ̀ ní bíi ẹ̀wá ọdún sẹ́yìn nígbà tí orílẹ̀-èdè náà kúṣẹ̀ tó sì wà lábẹ́ ìjọba apàṣẹ wàá.
Ní òótọ́, bí a ṣe ń wo ọpọ̀lọpọ̀ àwọn orílẹ̀-èdè tí wọ́n làmìlaka jùlọ lónì, ohun tí a rí ni wí pé, wọ́n ní ànfàní láti mú àdínkù bá ìwà-ìbàjẹ́ bí wọ́n ṣe ń làmìlaka -- kìí ṣe ṣíwájú.
Níbo wá ni ìyẹ́n fi wá sí?
Mo mọ̀ pé ó lè máa jọ bí ẹni pé mò ń sọ wí pé kí á fojú fo ìwà-ìbàjẹ́.
Kìí ṣe ǹkan tí mò ń sọ nìyẹn rárá.
Ǹkan tí mò ń dá lábàá, bó tilẹ̀ jẹ́ wí pé, ni wí pé ìwà-ìbàjẹ́, pàápàá jùlọ fún ọ̀pọ̀lọpọ̀ àwọn ènìyànn ní àwòn orílẹ̀-èdè tí wọ́n kúṣẹ̀, ní wọ́n ń yà sílẹ̀.
Ó jẹ́ ohun-ìlò kan ní ààyè níbi tójẹ́ wí pé ànfàní diẹ̀ ló wà láti yanjú ìṣòro.
Dídókówò nínu ìṣẹ̀da tó máa ń jẹ́ kí àwọn èròjà túbọ̀ rọjú fún ọ̀pọ̀ ènìyàn kò ní kojú ọ̀wọ́n yìí nìkan ṣùgbọ́n yóò pèse ọ̀nà ìpawó wọlé fún àwọn ìjọba láti dawó padà sínú ọrọ̀-ajé láti ró ilé-iṣẹ́ wọn lágbára.
Èyí ni oríkèé pàtàkì tí ó sọnù nínu àyo ìdàgbàsókè ọrọ̀-ajé tí yóò ràn wá lọ́wọ́ láti mú àdínkù bá ìwà-ìbàjẹ́ nígbẹ́yìn.
Ẹ mọ̀, mo sọ ìrètí nù nínu orílẹ̀-èdè Nàìjíríà nígbà tí mo wà lọ́mọ odún mẹ́rìn-dín-lógún.
Ní àwọn ọ̀nà kànkan, orílẹ̀-èdè náà ti bàlùmọ̀ lóòtọ́.
Ní àfikún sí ìtànkálẹ̀ òṣì àti àjàkálẹ̀ ààrun ìwà-ìbàjẹ́, orílẹ̀-ède Nàìjíríà ti ń kojú àwọn ẹgbẹ́ agbésúnmọ̀mí bíi Boko Haram báyìí.
Ṣùgbọ́n ṣá, mo túbọ̀ ń ní ìrètí síi nípa orílẹ̀-ède Nàìjíríà lónìí ju ti tẹ́lẹ̀ lọ.
Tí mó bá ń rí àwọn ilé-iṣẹ́ tí wọ́ ń dókówò nínu ìṣẹ̀dá tó ń pèse iṣẹ́ fún àwọn ènìyàn tí wọ́n sì ń jẹ́ kí àwọn ǹkan ó rọjú -- mò ń sọ nípa àwọn ilé-iṣẹ́ bíi ilé-ìtajà òògùn Lifestores, tó ń jẹ́ kí àwọn òògùn àti àwọn ohun èlò ìtọ́jú túbọ̀ rojú fún àwọn ènìyàn; tàbí Metro Africa Xpress, tó ń gbógun ti ọ̀wọ́n ìgbéká àti àwọn ohun-èlò fún àwọn òwò kékèké; tàbí Andela, tó ń pèsè ànfàni ọrọ̀-ajé fún àwọn tó ń pèse ohun-èlo kọ̀mpútà tí ò ṣe é fọwọ́ kàn -- Mo ní ìrètí nípa ọjọ́-iwájú.
Mo lérò pé ìwọ náà yóò ní, bákan náà.
Ẹ seun.
Bí àwọn ọ̀dọ́ ní ilẹ̀ Adúláwọ̀ ṣe ń ṣe àwárí ohùn wọn lóri ìkàni Twitter.
Ó bẹ̀rẹ̀ pẹ̀lú ìbéérè kan: tí ilẹ̀ Adúláwọ̀ bá jẹ́ ilé ọtí, kíni orílẹ̀-èdè rẹ yóò maa mu tàbí kíni yóò maa ṣe?
Mo bẹ̀rẹ rẹ̀ pẹ̀lú èrò nípa orílẹ̀-ède South Africa, èyí tí kò tọ̀nà gẹ́gẹ́ bí òfin nítori orílẹ̀-ède South Africa kìí ṣe orílẹ̀-èdè mi.
Ṣùgbọ́n títọ́ka sí bí orílẹ̀-èdè náà ṣe ń gbìyànjú láti ṣẹ̀dá àwùjọ aìsíẹlẹ́yàmẹ̀yà lẹ́yìn tí wọ́n ti kojú ẹlẹ́yàmẹ̀yà fún aìmọye o
Mo bá dúró
Ó bá ń ṣe mí bí ẹ̀rín níbi ti mo ti ń rò ó wí pé ṣé mi ò ti kọjá ẹnu àlà.
Mo bá tún tẹ àwọn àtẹ̀jíṣẹ́ míràn ránṣẹ́ nípa orílẹ̀-èdè tẹ̀mi gangan àti diẹ̀ nínú àwọn orílẹ̀-èdè míràn ní ilẹ̀ Africa ti mo mọ̀ dijú.
Mo bá tún dúró, sùgbọ́n ní àsìkò yìí mo fẹ́rẹ̀ ka gbogbo àtẹ̀jíṣẹ́ ti mo ti kọ rí láti fi dára mi lójú, rárá, láti rán ara mi létí wí pé aláwádà ni mí àti wí pé tí kò bá yé ẹnìkẹ́ni, ó dára.
Ṣùgbọ́n oríire mi, mi ò ní láti ṣe èyí fún ìgbà pípẹ́.
Láìpẹ́, àwọn ènìyàn ti ń kópa.
Lóòtọ́, nígbà tí yóò fi di ìparí ọ̀sẹ̀ yẹn nínú oṣù Agẹmọ, ìkàni #tíIlẹ̀Adúláwọ̀bájẹ́iléọtí ti ní àtẹ̀jíṣẹ́ tó ń lọ bi ẹgbẹ̀rún lọ́nà ọgọ́ta, ó tan ìmọ́lẹ̀ yíká ẹkùn náà ó sì ti di títẹ̀ jáde káàkiri àgbáyé.
Àwọn ènìyàn ń lo ìkànì náà láti ṣe oríṣiríṣi ǹkan.
Láti nàka sí ìgbàgbọ wọn: [#tíIlẹ̀Adúláwọ̀bájẹ́iléọtí orílẹ̀-ède Nàìjíríà yóò wà níta tí yóò ma ṣàlàyé wí pé òhun yóò san owó ìwọlé, gbogbo ohun tó nílò ni àlàyé nípa ilé-ìfowopamọ́ ẹ̀ṣọ́ tó wà lẹ́nu ọ̀nà.
Láti tako ìnáwó ìjọba: [#tíIlẹ̀Adúláwọ̀bájẹ́iléọtí orílẹ̀-ède South Africa yóò ma bèrè fún àwọn ìgò tí kò léè pè ti yóó sì máa jẹ gbèsè tí kò ní lè san]
Láti sọ ìbẹ̀rùbojo ọrọ̀-ajé agbègbè di fúfúyẹ́: [#tíIlẹ̀Adúláwọ̀bájẹ́iléọtí orílẹ̀-ède South Sudan yóò jẹ́ ọkùnrin tuntun náà tó ní ìṣòro ìṣàmójú tó ìbínú ẹni.
Láti rán wa léti pé kódà nílẹ̀ Adúláwọ̀ àwọn orílẹ̀-èdè kan ń bẹ ti a kò mọ̀ wí pé wọ́n wà: [#tíIlẹ̀Adúláwọ̀bájẹ́iléọtí orílẹ̀-ède Lesotho yóò jẹ́ ẹni náà tí ẹnikẹ́ni ò fi bẹ́ẹ̀ mọ̀ ṣùgbọ́n tó máa ń wà nínú àwòrán ní gbogbo ìgbà.
Bákan náà ni láti fi àwọn orílẹ̀-èdè tí wọn ò lérò wí pé ilẹ̀ Adúláwọ̀ ni àwọ́n wà ṣe yẹ̀yẹ́: [#tíIlẹ̀Adúláwọ̀bájẹ́iléọtí orílẹ̀-ède Egypt, Libya, Tunisia, Algeria, àti Morocco máa wò ó wí pé "kíni à ń ṣe níbí?
Àti láti mọ àwọn orílẹ̀-èdè tí àyípadà ńlá ti débá: [#tíIlẹ̀Adúláwọ̀bájẹ́iléọtí orílẹ̀-ède Rwanda yóò jẹ́ ọmọbìnrin yẹn tó wá láìní owó lọ́wọ́ láìní owó ọkọ̀ sùgbọ́n tí ó kúrò lẹ́ni tó ti mutí yó, tó ń dunú tó sì dolówó].
Ṣùgbọ́n ní pátàkì jùlọ, àwọn ènìyàn ń lo ìkànì náà láti sopọ̀.
Àwọn ènìyàn ń sopọ̀ nípa ìjẹ́ ọmọ ilẹ̀ Adúláwọ̀.
Fún òsẹ̀ kan nínu oṣù Agẹmọ, ìkàni Twitter di ilé-ọtí ilẹ̀ Adúláwọ̀ lóòtọ́.
Imú mi sì dùn, nítorí mo ríi wí pé ìṣọ̀kan ilẹ̀ Adúláwọ̀ lè ṣiṣẹ́, tó wà níwájúu wa, láàrín wa, ní àrọ́wọ́tó wa tó kọ̀ nílò ògúná kékeré láti tan iná ìjẹ̀ran ara wa.
Orúkọ mi ni Siyanda Mohutsiwa, mo jẹ́ ọmọdún méjì-lé-lógún mo sì jẹ́ olólùfẹ́ ìṣọ̀kan ilẹ̀ Adúláwọ̀ pẹ̀lú ìbí.
Ní báyìí, mó ní mo jẹ́ olólùfẹ́ ìṣọ̀kan ilẹ̀ Adúláwọ̀ pẹ̀lú ìbí nítorí wí pé àwọn òbí mi wá láti orílẹ̀-èdè méjì ọ̀tọ̀ọ̀tọ̀ nílẹ̀ Adúláwọ̀.
Bàbá mi jẹ́ ọmọ orílẹ̀-èdè tí wọ́n ń pè ní Botswana ní gúúsù ilẹ̀ Adúláwọ̀.
Díẹ̀ ló fi tóbi ju orílẹ̀-ède Germany lọ.
Ní ọdún yìí a ṣe ayẹyẹ àdọ́ta ọdún ìdúró ṣinṣin ọmìnira wa.
Ó sì ní àwọn ìpinnu ìtẹ̀síẃjú àwùjọ gidi.
Orílẹ̀-èdè ìyá mi ni ìlu-ọba Swaziland.
Ó jẹ́ orílẹ̀-èdè tó kéré púpọ̀, tí ohun náà wà ní gúúsù ilẹ̀ Adúláwọ̀.
Ó jẹ́ ilú tó gbẹ́yìn nílẹ̀ Adúláwọ̀ tí ìṣèlú lábẹ́ ọba rẹ̀ ṣì pé.
Ó ti wà lábẹ́ ìdarí ọba àti ìdílé ọba kan ní ìbámu pẹ̀lú àṣa wọn, fún ìgbà pípẹ́.
Lórí ìwé, àwọn orílẹ̀-èdè wọ̀nyí lè dàbi ẹní yátọ̀ gidi gan.
Nígbà tí mo wà lọ́mọdé, mo máa ń rí ìyàtọ̀ náà.
Òjó máa ń rọ̀ púpọ̀ ní orílẹ̀-èdè kan, kìí rọ̀ tó bẹ́ẹ̀ ní ìkejì.
Ṣùgbọ́n yàtọ̀ sí èyí, mi ò tilẹ̀ mọ̀ ìdi tó fi pọn dandan pé àwọn òbí mi wá láti àyè méjì ọ̀tọ̀ọ̀tọ̀.
Sùgbọ́n yóò padà nípa ọ̀tọ̀ lára mi.
Ṣé ẹ ríi, wọ́n bími ní orílẹ̀-èdè kan wọ́n sì rè mí ní ìkejì.
Nígbà tí a kó lọ sí orílẹ̀-ède Botswana, mo jẹ́ ọmọ òpónlo tó ń sọ SiSwati dijú láìsí ǹkan mìíràn.
Nígbà tí wọ́n fi ojú mi mọ ilé tuntun, àsà abínibí mi tuntun, gẹ́gẹ́ bí aráàta pátápátá, tí ò ní ìkápá láti ní òye ǹkan tí àwọn ẹbí mi ń sọfún mi àti orílẹ̀-èdè tó yẹ kí n gbé àṣa rẹ̀ lárugẹ.
Ṣùgbọ́n láìpẹ́, màá sọ SiSwati nù.
Nígbà tí mo bá ma padà lọ sí orílẹ̀-ède Swaziland, màá máa ní ìdojúkọ lemọ́lemọ́ pẹ̀lú bí mo ti ṣe ń di eni tí kìí ṣe ọmọ Swazi mọ́.
Sí ìyẹn ìwọlé mi sínú èto ilé-ẹ̀kọ́ aládàni ilẹ̀ Adúláwọ̀, tó jẹ́ pé gbogbo èro tiwọn ni láti gbọn ìjẹ́ ọmọ ilẹ̀ Adúláwọ̀ dànù kúrò láraà rẹ, tí màá sì ní ìjẹ́ ọ̀dọ́ tó yátọ̀.
Ṣùgbọ́n mo rò wí pé ìfẹ́ mi nínú èro ìdánimọ̀ ni wọ́n bí síbí, pẹ̀lú ìkọlura àjòjì pé mo jẹ́ ọmọ ìlú méjì lẹ́ẹ̀kan náà ṣùgbọ́n tí mi ò fi tara-tara jẹ́ ti ìkankan nínú wọn dáadáa ti mo sì jẹ́ ti àyè to fẹ̀ yíì láàrín àti yíká rẹ̀ lẹ́ẹ̀kan náà.
Mo di ẹni tó ń nífẹ̀ẹ́ sí èrò ìdánimò ilẹ̀ Adúláwọ̀ àjọni.
Láti ìgbà náà, mo ti tẹ̀síwájú láti máa kà nípa òṣèlú àti ẹ̀kọ́ nípa ayé àti ìdánimọ̀ àti ǹkan ti àwọn wọ̀nyí túmọ̀ sí.
Mo tún ti ni òye tó jinlẹ̀ nípa ìmọ̀ ìjìnlẹ̀-èrò ilẹ̀ Adúláwọ̀.
Nígbà ti mo bẹ̀rẹ̀ síní kàwé, mo sún mọ́ iṣẹ́ àwọn aláwọ̀-dúdú tó láròjinlẹ̀ bi Steve Biko àti Frantz Fanon, tó tako àwọn èrò àmúdijú bíi aìmúnisìn àti ìmọ aláwọ̀ dúdú.
Nígbà tí mo rò ó, ní ọmọdún mẹ́rìnlá, pé mo ti mọ gbogbo èrò tó gbòòrò wọ̀nyí, mo tẹ̀síwájú sí ọ̀rọ̀ àwọn àgbà akọni ilẹ̀ Adúláwọ̀ bíi Thomas Sankara ti orílẹ̀-ède Burkina Faso àti Patrice Lumumba ti orílẹ̀-ède Congo.
Mo ka gbogbo ìtàn-àròsọ ilẹ̀ Adúláwọ̀ tí mo lè fi ọwọ́ bà.
Nítorí náà nígbà ti ìkàni Twitter dé, mo fò sókè pẹ̀lú ìdùnú ọmọbìnrin tó wà lábẹ́ ogún ọdún tó ti sú àwọn ọ̀rẹ rẹ̀ láti máa gbọ́ nípa àwọn ǹkan tí kò ní ètò wọ̀nyí.
2011 ni ọdún náà yíká gbogbo gúúsù ilẹ̀ Adúláwọ̀ àti gbogbo ẹkùn náà, àwọn èto dátà tí kò gani lára fún ẹ̀rọ-ìbánisọ̀rọ̀ ayárabí àṣá àti lílọ sórí ìkàni ayélukára di ìrọ̀rùn síi láti rí.
Ìran tèmi, à ń fi àtẹ̀jíṣẹ́ ránṣẹ́ sí ara wa lóri ìkànì yìí tó kọ̀ nílò ogóje lẹ́tà àti ọgbọ́n àtinúdá diẹ̀.
Ní ìrìnàjò tó jìn lọ síbi iṣẹ́, ní àwọn ìdánilẹ́kọ̀ọ́ tó yẹ kí àwọn kan nínú wa máa fi ọkàn sí, lásìko ìjáde oúnjẹ ọ̀sán wa, a máa ń sọ̀rọ̀ ní ọ̀pọ̀ tí a lè sọ nípa ìbáyému ojoojúmọ́ nípa ìjẹ́ ọ̀dọ́ àti ọmọ ilẹ̀ Adúláwọ̀.
Ṣùgbọ́n bẹ́ẹ̀ ni, ọrọ̀ yìí ò sí fún gbogbo ènìyàn.
Èyí túmọ̀ sí wí pé tí o bá jẹ́ ọmọbìnrin lábẹ́ ogún ọdún ní orílẹ̀-ède Botswana tí o sì fẹ́ ṣe fàájì lórí ìkàni ayélukára, àkọ́kọ́, o ní láti tẹ àtẹ̀jíṣẹ́ ní ède gẹ̀ẹ́sì.
Ẹ̀kejì, o ní láti tẹ̀lé jú àwọn ènìyàn mẹ́ta mìíràn tí o mọ̀ lórí ìkàni ayélukára lọ.
O ní láti tẹ̀lé àwọn ọmọ orílẹ̀-ède South Africa, Zimbabawe, Ghana, Nigeria.
Lójijì, gbogbo ìgbésíayé rẹ yóò ṣí sílẹ̀.
Gbogbo ìgbésíayé mi dẹ̀ ṣí sílẹ̀ lóòtọ́.
Mo tẹ̀lé àwọn ọmọ ilẹ̀ Adúláwọ̀ tí wọ́n gbónu tí wọ́n ń rín ìrìnàjò káàkiri ẹkùn náà, tí wọ́n ń ya àwòrán ara wọn tí wọ́n sì ń fi ránṣẹ ́lábẹ́ ìkàni #ilẹ̀Adúláwọ̀mi.
Torí ní àsìkò náà, tí o bá fẹ́ wá ilẹ̀ Adúláwọ̀ lóri ìkani Twitter tàbi lóri Google tàbí èyíkéyí ìkànì ìbánidọ́rẹ̀, wàá lérò wí pé gbogbo ẹkùn náà kọ̀ jẹ́ àwòran ẹranko àti àwọn aláwọ̀-funfun tí wọ́n ń muti ní àwọn ilé ìtura ìgbafẹ́ ni.
Ṣùgbọ́n àwọn ọmọ ilẹ̀ Adúláwọ̀ ń lo ìkànì yìí láti kéde ìní àwọn ẹ̀ka ìrìn-àjo afẹ́.
Àwọn ọmọ ilẹ̀ Adúláwọ̀ ni wọ́n ń ya àwòrán ní etí òkun orílẹ̀-ède Nàìjíríà .
Àwọn ọmọ ilẹ̀ Adúláwọ̀ ni wọ́n wà ní àwọn ilé-ọtí ni orílẹ̀-ède Nairobi.
Àwọn wọ̀nyí kan náà ni àwọn ọmọ ilẹ̀ Adúláwọ̀ tí mo bẹ̀rẹ̀ sí pàdé nínú ìrìnàjo tèmi gaan yíká ẹkùn náà.
A máa ń jírórò nípa lítiréṣọ̀ ilè Adúláwọ̀, òṣèlú, ìpinnu ọrọ̀-ajé
Ṣùgbọ́n láìní yípada, ní àsìkò kànkan, a máa ń padà sọ nípa Twitter.
Nígbà náà ni mo mọ ohun tí èyí jẹ́.
A dúró láàrín ǹkankan tó yanilẹ́nu, nítorí fún ìgbà àkọ́kọ́ àwọn ọ̀dọ́ nílẹ̀ Adúláwọ̀ lè jírórò nípa ọjọ́-iwájú ẹkùn wọn lásíkò, láìsí ìdíwọ́ ibodè, owó àti ìjọba aṣọ́ni.
Nítorí òótọ́ díè tí a mọ̀ ni wí pé ọ̀pọ̀lọpọ̀ ọmọ ilẹ̀ Adúláwọ̀ ò ní ìmọ̀ púpọ̀ nípa àwọn orílẹ̀-èdè Adúláwọ̀ tókù ju bí àwọn aláwọ̀ funfun ṣe lè mọ̀ nípa ilẹ̀ Adúláwọ̀ lápapọ̀.
Èyí jẹ́ àṣìṣe, ṣùgbọ́n nígbà míràn, ó lè jẹ́ nípa àtò.
Fún àpẹẹrẹ, ní àsìko ẹlẹ́yàmẹ̀yà ní orílẹ̀-ède South Africa, àwọn aláwọ̀-dúdú ní South Africa ni wọ́n ń ránṣẹ́ sí ní gbogbo ìgbà pé orílẹ̀-èdè ti aláwọ̀-dúdú bá ń darí ti yan àyànmọ́ ìjakulẹ̀.
Wọ́n ṣe èyí láti fi dáwọn lójú wí pé ìgbeayé àwọ́n dára lábẹ́ òòrìn ìjọba aláwọ̀-funfun ju bí àwọ́n ṣe ń gbé ní orílẹ̀-ède aláwọ̀-dúdú àti olómìnira.
Ní àfikún sí ìyẹn ètò ẹ̀kọ ìjọba amúnisìn ilẹ̀ Adúláwọ̀ tó ti darúgbó, tí wọ́n ti gbé kọjá láìbá ìrònú mu láti àsìko ọdún 1920 -- nígbàtí mo wà ní ọmọ ọdún mẹ́ẹ̀dógún, mo lè dárúkọ gbogbo okùnfa àwọn ogun tí ó ti wáyé nílẹ̀ Yúróòpù láti ní igba odún sẹyìn, ṣùgbọ́n mi ò lè dárúkọ olórí orílẹ̀-èdè tó súmọ mi.
Sí èmi, èyí ò bá ìrònú mu nítorí boyá a fẹ́ tàbí a kọ̀, ìrètí àwọn ènìyan ilẹ̀ Adúláwọ̀ wọnú ara wọn.
Nígbà tí ọ̀fọ́ bá ṣẹ̀, tí wàhálà bá ṣẹlẹ̀, ajọ máa ń pín ìpadàbọ rẹ̀ ni.
Nígbà tí àwọn ara ìlu Burundi sá fún wàhálà òṣèlú, wọ́n wá báwa, sí àwọn orílẹ̀-èdè tókù nílẹ̀ Adúláwọ̀.
Ilè Adúláwọ̀ ní mẹ́fà nínú àwọn ààyè àwọn atìpó tó tóbi jù lágbàyé.
Ǹkan tó jẹ́ ìṣòro ọmọ orílẹ̀-ède Burundi nígbà kan ti di ìṣòro ilẹ̀ Adúláwọ̀.
Sí èmi, kò sí ǹkan tó ń jẹ́ ìṣòro orílẹ̀-ède sudan tàbí orílẹ̀-ède South Africa tàbí ìṣòro orílẹ̀-ède kenya, ìṣòro ilẹ̀ Adúláwọ̀ nìkan ni nítorí nígbẹ́yìn, a jọ́ ń pín ìṣòro náà ni.
Nítorí náà tí a bá jọ pín àwọn ìṣòro náà, kí ló dé tí a ò ṣiṣẹ́ dáadáa láti pín àwọn àṣeyọrí náà?
Báwo la ṣe lè ṣe ìyẹn?
Ó daa, ní àsìkò ọjọ́ iwájú, a lè pinnu nípa ṣíṣe àfikún sí òwò láàrin ilè Adúláwọ̀, pẹ̀lú yíyọ àwọn ibodè kúrò àti gbígbé ẹrù ru àwọn adarí wa láti ṣe ìmúṣẹ àwọn àdéhùn agbègbè tí wọ́n ti buwọ́ lù.
Ṣùgbọ́n mo rò wí pé onà tó tóbi jù fún ilẹ̀ Adúláwọ̀ láti pín àṣeyọrí rẹ̀ ni láti sàmójútó ǹkan tí mo fẹ́ràn láti pè ní ìṣọ̀kan ilẹ̀ Adúláwọ̀.
Ní báyìí, òṣèlú ìṣọ̀kan ilẹ̀ Adúláwò ti wà tẹ́lẹ̀, nítorí náà mi ò ṣe àgbélẹ̀rọ ǹkan tuntun níbí.
Ṣùgbọ́n òṣèlú ìṣọ̀kan ilẹ̀ Adúláwọ̀ máa ń sábà jẹ́ ìṣọ̀kan àwọn alẹ́nulọ́rọ̀ nínú òṣèlú.
Ta ni ìyẹn wá ń se ànfàní fún?
Ó dáa, àwọn adarí nílẹ̀ Adúláwọ̀, ó fẹ́rẹ̀ jẹ́ ní àdáyanrí.
Rárá, ohun tí mò ń sọ nípa rẹ̀ ni ìṣọ̀kan ilẹ̀ Africa àwọn ènìyan ilẹ̀ Adúláwọ̀.
Àwọn ọ̀dọ́ ọmọ ilẹ̀ adúláwọ̀ b́ii tèmi, tí a kún fún agbára ọgbọ́n àtinúdá, pẹ̀lú èro ìṣẹ̀dá.
Ṣùgbọ́n pẹ̀lu ijọba tí ò da àti orílẹ̀-èdè tó ń ṣòjòjò, gbogbo èbùn yìí lè má wùlo.
Ní ẹkùn tí àwọn adarí diẹ̀ ti wà ní ìjọba ju iye ọdún tí ọ̀pọ̀lọpọ̀ àwọn ará ìlú ti lò láyé, a nílò ǹkan tuntun lọ́nàkọnà, ǹkan tí yóò ṣiṣẹ́.
Mo dẹ̀ rò ó wí pé ǹkan náà ni ìṣọ̀kan àwùjọ ilẹ̀ Adúláwọ̀.
Àlá mi ni pé kí àwọn ọ̀dọ́ nílẹ̀ Adúláwọ̀ kọ̀ láti máa jẹ́ kí ibodè àti àwọn ǹkan tó lè dóru mú ìṣẹ̀da wa.
Àlá mi ni pé tí ọ̀dọ́ ilẹ̀ Adúláwọ̀ bá wá pẹ̀lú ǹkan tó mọ́yán lórí, wọn ò ní sọ wí pé, eléyìí kò ní ṣẹlẹ̀ ní ilú mi, " kí wọ́n wá jáwọ́.
Àlá mi ni pé àwọn ọ̀dọ́ ilẹ̀ Adúláwọ̀ yóò bẹ̀rẹ̀ síní mọ̀ pé gbogbo ẹkùn náà ni ibùsun wa, ni ilée wa.
Lílo ìkàni ayélukára, a lè bẹ̀rè síní ronú papọ̀, a lè bẹ̀rẹ̀ síní ṣẹ̀da ohun-ọ̀tun lápapọ̀.
Nílẹ̀ adúláwọ̀, a máa ń sọ pé, "tí ó bá fẹ́ yára lọ, o lè dá nìkan lọ, ṣùgbọ́n tí o bá fẹ́ rìn jìnà, ẹ kọ́wọ̀ọ́ rìn.
Mo dẹ̀ nígbàgbọ́ wí pé ìṣọ̀kan àwùjọ ilẹ̀ Adúláwọ̀ ni ọ̀nà tí a lè fi jọ rìn jìnà lápapọ̀.
Èyí dẹ̀ ti ń ṣẹlẹ̀.
Ànfàni sí àwọn ìkànì ayélukára wọ̀nyí ti fún àwọn ọ̀dọ́ nílẹ̀ Adúláwọ̀ ní ǹkan tí a ti máa ń fi rògbòdìyàn gbà.
A ti ní ìkànì kan.
Ṣíwájú àkókò yìí, tí o bá fẹ́ di gbígbọ́ lọ́dọ̀ ìjọba apàṣẹ wàá rẹ, wọ́n ó tìẹ́ láti ṣe ìfẹ̀hónú hàn, láti faragbá ìpadàbọ rẹ̀ tí wàá sìkáwọ́ọ̀ rẹ rọ̀ pé àwọn ìwé-ìròyìn aláwọ̀ funfun níbìkan lè jẹ́ kí ẹnìkan ó nífẹ̀ sí i.
Ṣùgbọ́n nísinyìí a ní àwọn ànfàní láti gberawa lẹ́yìn ní àwọn ọ̀nà tí a kò lè ṣe tẹ́lẹ̀.
A ṣe àtìlẹyìn fún àwọn akẹ́kọ̀ọ́ orílẹ̀-ède South Africa tí wọ́n ń ṣe ìwọ́de tako owó gegere ilé-ìwé gíga.
A ṣe àtìlẹyìn fún àwọn obìnrin ní orílẹ̀-ède Zimbabwe tí wọ́n ń ṣe ìwọ́de lọ sí ilé aṣòfin.
A ṣe àtìlẹyìn fún àwọn akọ̀ròyin orílẹ̀-ède Angólà tí wọ́n ń mú sí àtìmọ́lé lọ́nà tí ò bófin mu.
Fún ìgbà àkọ́kọ́, ẹ̀dun ọmọ ilẹ̀ Adúláwọ̀ àti àfojúsùn ọmọ ilẹ̀ Adúláwọ̀ ní ànfàní láti di rírí fún àwọn tí wọ́n lẹ̀ kẹ́dùn pẹ̀lú rẹ̀ jù: àwọn òwọn ọmọ ilẹ̀ Ad́láwọ̀ tókù.
Mo nígbàgbọ́ pé pẹ̀lú ìrònú nípa ìṣọ̀kan àwùjọ ilẹ̀ Adúláwọ̀ àti ìkàni ayélukára gẹ́gẹ́ bi irinṣẹ́, a lè bẹ̀rẹ̀ síní gba ara wa sílẹ̀, nígbẹ́yìn, láti gbarawa sílẹ̀.
Ẹ ṣeun.
Àwọn ìyá tí wọ́n ń ran àwọn ìyá lọ́wọ́ láti jagun ààrun kòkòro apa sójà ara.
Mo fẹ́ kí ẹ rin ìrìnàjò kan pèlú mi.
Ẹ àwòran ara yín bí ẹni tó ń wakọ̀ ní ọnà tóóró kan nílẹ̀ Adúláwọ̀, bí o ṣe ń wakọ̀ lọ, o gbojú sí ẹ̀gbẹ́, ǹkan tí o sì rí rèé: o rí àyè tí wọ́n sìnkú sí.
Ẹ wá dúró, o bọ́síta nínú ọkọ̀ yín ẹ dẹ̀ ya àwòrán kan.
Ẹ wá wọ àdúgbò náà lọ, ẹ wá ń bèrè, "kí ló ń ṣẹlẹ̀ níbí? " ní àkọ́kọ́ àwọn ẹnìyan lọ́ra láti sọ fún yín.
Nigbà náà ni ẹnìkan sọ wí pé, "Àwọn wọ̀nyí ni àwọn ikú kòkòro apa sójà ara ní àwùjọ wa láìpẹ́ yìí.
" Kòkòro apa sójà ara ò dàbí àwọn aìsàn tókù; ó máa ń fa ìdẹ́yẹsí.
Àwọn ènìyán máa ń lọ́ra láti sọ̀rọ̀ nípa rẹ̀ -- ìbẹ̀rù kan rọ̀ mọ.
Màá sọ nípa kòkòro apa sójà ara lónì, nípa ikú, nípa ìdẹ́yẹsí.
Ìtan ìmọ̀-ìṣègùn ni, ṣùgbọ́n jù bẹ́ẹ̀ lọ, ìtàn àwùjọ ni.
Àwòrán orílẹ̀-èdè yìí fi ìpín kòkòro apa sójà ara ní ilẹ̀ àgbáyé hàn.
Bí ẹ ṣe rí i, Ilẹ̀ Adúláwọ̀ ló ní ìpín àkóràn tó pọ̀jù.
Mílíọ́nù mẹ́tà-lé-lọ́gbọ̀n (33) àwọn ènìyàn ni wọ́n ń gbé pẹ̀lú kòkòro apa sójà ara lágbáyé lónì.
Nínú àwọn wọ̀nyí, ìdá méjì nínú mẹ́ta, mílíọ́nù méjì-lé-lógún ni wọ́n ń gbé ní ìwọ̀-oòrun ilẹ̀ Adúláwọ̀.
Mílíọ́nù kan lé ẹgbẹ̀rún lọ́nà erínwó ni àwọn aláboyún ní àwọn orílẹ̀-èdè tí ìpawó-wọlé wọn kére tàbí tó wà lágbede méjì tí wọ́n ń gbé pẹ̀lu kòkòro apa sójà ara nínú àwọn wọ̀nyí, ìdá àdọ́rùn wà ní iwọ̀-oòrun ilẹ̀ Adúláwọ̀.
A máa ń sọ́rọ̀ nípa ǹkan pẹ̀lú ọ̀rọ̀-ìperí tó jọra wọn.
Màá sọ̀rọ̀ nípa oyún ọdọọdún àti àwọn ìyá tí wọ́n ti ní kòkòro apa sójà ara.
Orílẹ̀-ède Amẹ́ríkà -- orílẹ̀-èdè tó tóbi -- lọ́dọọdún, ẹgbẹ̀rún méje (7,000) àwọn ìyá tí wọ́n ní kòkòro apa sójà ara ni wọ́n bímọ.
Ṣùgbọ́n ẹ̀yin ẹ lọ sí orílẹ̀-ède Rwanda -- orílẹ̀-èdè tó kéré jọjọ -- ẹgbẹ̀rún mẹ́jọ (8,000) àwọn ìyá tí wọ́n ní kòkòro apa sójà ara tí wọ́n lóyún.
Kí ẹ wá lọ sí ilé-ìwòsan Baragwanath, ní ìta Johannesburg ní orílẹ̀-ède South Africa, àti ẹgbẹ̀rún mẹ́jọ (8,000) àwọn aláboyún tí wọ́n ní kòkòro apa sójà ara tí wọ́n ń bímọ -- ilé-ìwòsàn kan tó ṣe dèèdé pẹ̀lu orílẹ̀-èdè kan.
Láti wá mọ̀ wí pé a ṣẹ̀ ń mẹ́yẹ bọ̀ lápò ni pé tí ẹ bá ṣàfiwée gbogbo ǹkan níbí sí orílẹ̀-ède South Africa, ó kọ̀ funfun ni, nítorí ní orílẹ̀-ède South Africa, ní ọdọọdún ẹgbẹ̀rún lọ́nà ọ̀rìn-dín-nírinwó (300,000) àwọn ìyá tí wọ́n ní kòkòro apa sójà ara ni wọ́n bímọ.
A sọ̀rọ̀ nípa PMTCT, a sì máa ń tọ́ka sí PMTCT, ìdèna àkóràn ìyá sí ọmọ.
Mo rò wí pé èrò kan wà láàrín ọ̀pọ̀lọpọ̀ àwọn ènìyàn láwùjọ pé tí ìyá bá ní kòkòro apa sójà ara, ó máa kó o ran ọmọ rẹ̀.
Òtítọ́ náà yátọ̀ gidi gan.
Ní àwọn orílẹ̀-èdè tí wọ́n ní ohun àlùmọ́nì lọ́pọ̀, pẹ̀lú gbogbo àyẹ̀wò àti ìtọ́jú tí a ní, ó dín ní ìdá méjì àwọn ìkókó tí wọ́n bí pẹ̀lú kòkòro apa sójà ara -- ìdá méjì-dín-lọ́gọ́rùn àwọn ìkókó ni wọn kò ní kòkòro apa sójà ara.
Síbẹ̀, òtítọ́ ní àwọn orílẹ̀-èdè tí wọn kò ní ohun-èlò, tí kò sí àyèwò àti ìtọ́jú, ìda ogójì -- ìda ogójì àwọn ọmọ ni wọ́n ní i -- ìda ogójì kojúu ìdá méjì - ìyàtọ̀ tó pọ̀ gidi gan.
Àwọn ètò yìí -- màá tọ́ka sí PMTCT bó tilẹ̀ jẹ́ wí pé ìjírórò mi - àwọn ètò ìdènà wọ̀nyí, ní ṣókí, àwọn ni àwọn àyẹ̀wò àti àwọn òògùn tí à ń fún àwọn ìyá láti dèna àkóràn àwọn ọmọ wọn, bákan náà àwọn òògùn tí à ń fún àwọn ìyá láti jẹ́ kí ara wọ́n le kí wọ́n lè wà láyé láti re àwọn ọmọ wọn.
Àyẹ̀wò náà ni ìyá ń gbà nígbà tó bá wọlé wá.
Àwọn ògùn tí ó gbà láti dáábò bo ọmọ tó wà ní ilé-ọmọ àti lásíkò ìrọbí.
Àwọn ìtọ́sọ́nà tó ń gbà nípa ìfọ́mọlọ́mú àti ìbálópọ̀ aláìléwu.
Àkójọpọ̀ gbogbo iṣẹ́ ni, ó sì ń ṣiṣẹ́.
Ní orílẹ̀ ède Amẹ́ríkà, láti ìgbà tí ìtọ́jú ti dé láàrín àsìko ọdún 1990, àdínkù tó tó ìdá ọgọ́rin ti dé bá iye àwọn ọmọ tó ní kòkòro apa sójà ara.
Àwọn ìkókó tó dín ní ọgọ́rùn ni wọ́n ń bí pẹ̀lu kòkòro apa sójà ara lọ́dọọdún ní orílẹ̀-ède Amẹ́ríkà síbẹ̀, bákan náà, ẹgbẹ̀rún lọ́nà erínwó lé ọmọ ni wọ́n ń bí lọ́dọọdún lágbàyé lónì tó ní kòkòro apa sójà ara.
Kíni ìyẹn tumọ̀ sí?
Ó túmọ̀ sí wí pé ọ̀rùn-lé-lẹ́gbẹ́rùn ọmọ ló ń ní àkóràn lójoojúmọ́ - ọ̀rùn-lé-lẹ́gbẹ́rùn (1,100) ọmọ lójoojúmọ́, ló ń ní àkóràn kòkòro apa sójà ara.
Níbo ni wọ́n ti ń wá?
Ó dáa, ó dín ní ẹyọ̀kan ni ó ń wá láti orílẹ̀-ède Amẹ́ríkà.
Ẹyọ̀kan, ní àròpin, ni ó ń wá láti ilẹ̀ Yúróòpù.
Ọgọ́rùún wá láti agbọn Asia àti Pacific.
Ní ọjọ́ kànkan, ẹgbẹ̀rún kan àwọn ìkókó - ẹgbẹ̀rún kan àwọn ìkókó ni wọ́n ń bí lọ́jó kànkan pẹ̀lú kòkòro apa sójà ara ní ilẹ̀ Adúláwọ̀.
Lẹ́ẹ̀kan síi, mo wo àwòran àgbáyé tó wà níbí àti ìpín kòkòro apa sójà ara ní ilẹ̀ Adúláwọ̀ tó ti kọjá àyè.
Ẹ jẹ́ kí á wo àwòrán orílẹ̀-èdè mìíràn.
Ilà fàdákà tírín tí ẹ rí níbí yìí, ilẹ̀ Adúláwọ̀ nìyẹn.
Bákan náà ni pẹ̀lú àwọn nọ́ọ́sì.
Ọtítọ́ ibẹ̀ ni wí pé ìwò-oòrun ilẹ̀ Adúláwọ̀ ní ìdá mẹ́rìn-lé-lógún (24%) wàhálà ààrùn àgbáyé síbẹ̀ ìdá mẹ́ta àwọn òṣìṣẹ́ ìlera àgbáyé péré.
Ìyẹn túmọ̀ sí wí pé àwọn oníṣègùn òyìnbó àti àwọn nọ́ọ́sì ò ní àkókò láti tọ́jú àwọn aláìsàn.
Nọ́ọ́sì kan ní ààyè ìtọ́jú máa rí àdọ́ta (50) sí ọgọ́rùn (100) àwọn aláìsàn lọ́jọ́ kan, tí ó fun ní ànfàní ìṣẹ́jú díẹ̀ fún aláìsàn kan -- ìṣẹ́jú díẹ̀ fún aláìsàn kan.
Tí a bá wá wo àwọn èto PMTCT wọ̀nyí, kí ló túmọ̀ sí?
Ó dáa, ní ọdún 2001, nígbà tí ó jẹ́ wí pé àyẹ̀wò péréte àti hóró òògùn kan ló wà, nọ́ọ́sì kan, lásíkò ìṣẹ́jú péréte rẹ̀ pẹ̀lú aláìsàn kan, ní láti ṣe ìdánilẹ́kọ̀ fún àyẹ̀wo kòkòro apa sójà ara, ṣe àyẹ̀wo kòkòrò apa sójà ara, ṣàlàye èsì, fún wọn ní hóró òògùn kan, Nevirapine, ṣàlàye bí wọn ó ṣe lò ó, jírórò àwọn ẹ̀yan ìfọ́mọlọ́mú, ṣe ìwúrí fún ìfọ́mọlọ́mú, kó sì ṣe àyẹ̀wò fún ìkókó náà - ní ìṣẹ́jú díẹ̀.
Ó dáa, Oríire ni pé láti ọdún 2001, a ti ní àwọn ìtọ́jú tuntun, àyẹ̀wò tuntun, a sì ti ṣe àṣeyọrí jìnà, ṣùgbọ́n a kò ní àwọn nọ́ọ́sì púpọ̀ mọ́.
Àwọn àyẹ̀wò wọ̀nyí ní nọ́ọ́sì kan ní láti ṣe láàrín ìṣẹ́jú péréte kan náà.
Kò ṣe é ṣe -- kò kí ń ṣiṣẹ́.
Nítorí náà a ní láti wá àwọn ọ̀nà tó dára láti pèsè ìtọ́jú.
Èyí ni àwòran ilé-ìwòsàn ìgbèbí ní ilẹ̀ Adúláwọ̀ -- àwọn ìyá tó ń wá, tí wọ́n lóyún tí wọ́n wá pẹ̀lú àwọn ìkókó wọn.
Àwọn obìnrin wònyí wá síbí fún ìtọ́jú, ṣùgbọ́n a mọ̀ wí pé ṣíṣe àyẹ̀wò kan, fífún ènìyàn lógùn nìkan, kò tó.
Òògùn ò dọ́gba pẹ̀lú ìtọ́jú.
Àwọn Oníṣégùn-òyìnbó àti àwọn nọ́ọ́sì, ní tòótọ́, ò ní àkókò tàbí ìmọ̀ọ́ṣe láti sọ fún àwọn ènìyàn ǹkan tí wọn yóò ṣe ní ọ̀nà tí yóò yé wọn.
Mo jẹ́ onímọ̀-ìṣègùn -- mo máa ń sọ fún àwọn ènìyàn ohun tí wọn yóò ṣe, mo dẹ̀ lérò wí pé wọn yóò tẹ̀lé ìmọ̀ràn mi -- nítorí oníṣégùn-òyìnbó ni mí; mo lọ sí Havard - ṣùgbọ́n òtítọ́ ibẹ̀ ni wí pé, tí mo bá sọ fún aláìsàn kan, "kí ẹ ní ìbálópọ̀ aláìléwu.
Kí ẹ máa lo rọ́bà ìdáábò bò ní gbogbo ìgbà, "síbẹ̀, nínú àjọṣepọ̀ rẹ̀, kò ní agbára - kí ni yóò ṣẹlẹ̀?
Tí mo bá sọ fún-un wí pé kó lo òògun rẹ̀ lójoojúmọ́ síbẹ̀, kò sí ẹnìkan ní ìdílé rẹ̀ to mọ̀ nípa àìsan rẹ̀.
Nítorí náà a ní láti ṣe síi, a ní láti ṣe é lọ́nà tó yátọ̀, a ní láti ṣe é ní ọ̀nà tí kò ní gaju ara lọ tí wọn yóò sì ní ànfàní síi ti wọ́n lè gbe sórí òṣùwọ̀n, tó túmọ̀ sí wí pé wọ́n lè ṣe é níbikíbi.
Nítorí náà, mo fẹ́ sọ ìtàn kan fún yín - mo fẹ́ múu yín rin ìrìnàjò kékeré kan.
Ẹ wòye ara yín, tí o bá lè ṣe bẹ́ẹ̀, o jẹ́ ọ̀dọ́bìnrin nílẹ̀ Adúláwọ̀, ò ń lọ sí ilé-ìwòsàn tàbí ààyè-ìtọ́jú.
Ẹ wọlé fún àyẹ̀wò o wá mọ̀ wí pé o ti loyún, inúù rẹ sì dùn.
Nígbà náà ni wọ́n bá fún ẹ ní àyẹ̀wò míràn wọ́n sì sọ fún ẹ wí pé o ní kòkòro apa sójà ara, ó sì rẹ̀ ọ́ wẹ̀sì.
Nọ́ọ́sì náà bá mú ẹ lọ sínú yàrá kan, ó sì ń sọ fún ẹ nípa àwọn àyẹ̀wò náà àti kòkòro apa sójà ara àti àwọn òògùn tí ẹ lè lò àti bí ẹ ó ṣe ṣe ìtọ́jú ara yín àti ọmọ yín, ẹ ò sì gbọ́ ǹkankan nínu rẹ̀.
Gbogbo ǹkan tí ẹ̀ ń gbọ́ ni, "Màá kú, ọmọọ̀ mi náà máa kú.
O bá bọ́ sí ìgboro, o kò sì mọ ibi à á yà sí.
Ẹ ò sì mọ ẹni tí ẹ lè fi ọ̀rọ̀ lọ̀, nítorí ọ̀títọ́ ibẹ̀ ni wí pé, kòkòro apa sójà ara máa ń fa ìdẹ́yẹsí débi wí pé tí olólùfẹ́ẹ̀ rẹ, ẹbíì rẹ, ẹnikẹ́ni nínu iléè rẹ, wọ́n lè lé ẹ síta láìsí àtìlẹyìn Kankan.
Èyí -- eyí ni ojú àti ìtan kòkòro apa sójà ara ní ilẹ̀ Adúláwọ̀ lónì.
Ṣùgbọ́n a wá síbí láti wá sọ nípa àwọn ọ̀nà-àbáyọ àti àwọn ìròyin ayọ̀.
Mo dè fẹ́ ṣe àyípadà ìtàn yìí díẹ̀ si.
Ẹ mú ìyá yìí kan náà, àti nọ́ọ́sì náà, lẹ́yìn tó bá fún-un ní àyẹ̀wo rẹ̀, ó múu lọ sí yàrá kan.
Ilẹ̀kùn náà ṣí yàrá náà sì kún fún àwọn ìyá, àwọn ìyá tí wọ́n lọ́mọ lọ́wọ́, tí wọ́n jókòó, tí wọ́n ń sọ́rọ̀, tí wọ́n ń tẹ́tí.
Wọ́n ń mu tíì, wọ́n ń jẹ búrẹ́dì.
Ó sì wọlé lọ, obìnrin kan sì dìde sí i ó sì wí pé, "káábọ̀ sí ìya sí ìyá.
Mú ìjókòó.
Ààbó wà fún ọ níbí.
Gbogbo wa la ní kòkòro apa sójà ara.
Aráà rẹ yóò yá.
Wàá gbáyé.
Ọmọọ̀ rẹ ò ní ní kòkòro apa sójà ara.
A rí àwọn ìyá gẹ́gẹ́ bí èròjà kan ṣoṣo tó tóbi jù láwùjọ.
Àwọn ìyá máa ń ṣe ìtọ́jú àwọn ọmọ, ṣe ìtọ́jú ilé.
Lọ́pọ̀ ìgbà àwọn ọkùnrin ti lọ.
Wọ́n ń ṣiṣẹ́, tàbí wọ̀n ò sí lára ìdílé náà.
Ilé-iṣẹ́ wa, ìyá sí ìyá, máa ń gba àwọn obìnrin tí wọ́n ní kòkòro apa sójà ara gẹ́gẹ́ bi elétò ìlera.
A máa ń mú àwọn ìyá tí wọ́n ní kòkòro apa sójà ara, tí wọ́n ti la èto PMTCT wọ̀nyí kọjá ní àyè yìí, láti padà wá ṣiṣẹ́ papọ̀ pẹ̀lú àwọn oníṣégùn-òyìnbó àti àwọn nọ́ọ́sì gẹ́gẹ́ bí ọ̀kan lára ikọ̀ òṣìṣẹ́ ìlera.
Àwọn ìyá wọ̀nyí, à ń pè wọ́n ní àwọn ìya olùbánidámọ́ràn, máa ń jírórò pẹ̀lú àwọn obìnrin tí, bí àwọn náà, wọ́n lóyún ọmọ, tí wọ́n ti mọ̀ wí pé àwọ́n ti ní kòkòro apa sójà ara, tí wọ́n nílò àtìlẹyìn àti ẹ̀kọ́.
Wọ́n máa ń ṣe àtìlẹyìn fún wọn nípa àyẹ̀wò wọ́n sì máa ń kọ́ wọn lẹ́kọ̀ọ́ nípa bí wọn ó ṣe lo òògun wọn, bí wọn ó ṣe ṣe ìtọ́jú ara wọn, bí wọn ó ṣe tọ́jú àwọn ìkókó wọn.
Rò ó wò: tí ẹ bá nílò iṣẹ́ abẹ, ẹ máa fẹ́ àgbà-ọ̀jẹ̀ nínu iṣẹ́ abẹ tó ṣe é ṣe jùlọ, àbí?
Ṣùgbọ́n tí ẹ bá fẹ́ mọ ohun tí iṣẹ́ abẹ yẹn máa ṣe fún ayéè yín, ẹ máa nífẹ̀ láti jírórò pẹ̀lú ẹnìkan, ẹnìkan tó ti la irú ìgbésẹ̀ náà kọjá.
Àgbà-ọ̀jẹ̀ ni àwọn aláìsàn nípa ìrírí wọn, wọ́n lè sọ ìrírí yẹn fún àwọn tókù.
Èyí ni ìtọ́jú ajẹmọ́ ìṣègùn tó kọjá òògùn lásán.
Àwọn ìyá tí wọ́n ń ṣiṣẹ́ fún wa, wọ́n wá láti àwọn agbègbè tí wọ́n ti ń ṣiṣẹ́.
A gbà wọ́n -- wọ́n ń gba owó gẹ́gẹ́ bi akọ́ṣẹ́mọṣẹ́ lára ikọ̀ àwọn onímọ̀ ìlera, bíi àwọn oníṣégùn-òyìnbó àti àwọn nọ́ọ́sì.
A ṣí àpò-àṣùwọn ilé-ìfowópamọ́ fún wọn a dẹ̀ ń sanwó tààrà sínu àpò-àṣùwọn wọn, nítorí ààbó wà fún owó wọn; àwọn ọkùnrin ò lè gbà á lọ́wọ wọn.
Wọ́n máa ń la ètò-ẹ̀kọ́ oní kọ̀ríkúlọ́ọ̀mù alágbára olósẹ̀ méjì tàbí mẹ́ta kọjá, ìdánilẹ́kọ̀ọ́.
Ní báyìí, àwọn oníṣégùn-òyìnbó àti àwọn nọ́ọ́sì -- àwọn náà ń gba ìdánilẹ́kọ̀ọ́.
Ṣùgbọ́n lọ́pọ̀ ìgbà, ẹ̀kan ṣoṣo ni wọ́n máa ń gba ìkọ́ni, nítorí náà wọn ò nímọ̀ nípa òògùn tuntun, ìlànà ìtọ́sọ́nà tuntun bí wọ́n ṣe ń jáde.
Àwọn ìya olùbánidámọ̀ran wa máa ń gba ìkọ́ni lọ́dún kànkan àti àtúnkọ́.
Nítorí náà àwọn oníṣégùn-òyìnbó àti àwọn nọ́ọ́sì -- wọ́n máa ń wọjú wọn gẹ́gẹ́ bi àgbà-ọ̀jẹ̀.
Ẹ Wòye pé: obìnrin kan, tó jẹ́ aláìsàn nígbà kan rí, tó lè kọ́ onímọ̀-ìṣègun rẹ̀ fún ìgbà àkọ́kọ́ tó sì lè kọ́ àwọn aláìsàn tókù tó ń ṣe ìtọ́jú wọn.
Ilé-iṣẹ́ wa ní àfojúsùn mẹ́ta.
Àkọ́kọ́, láti dèna àkóràn ìyá-sí-ọmọ.
Ìkejì: kí ìyá wà lálààfíà, kí ìyá wà láyé, kí ọmọ náà wà lááyé -- kò sí ọmọ òrúkàn mọ́.
Ìkẹ́ta, bóyá èyí tó ṣe pàtàkì jùlọ, ni láti wá ọ̀nà láti ró àwọn obìnrin lágbára, fún wọn ní ànfàní láti gbógun ti ìdẹ́yẹsí àti láti gbé ìgbe ayé rere ìgbeayé tí yóò so èso rere pẹ̀lu kòkòro apa sójà ara.
Báwo la ó ṣe ṣe é?
Bóyá ibánisòrọ̀ tó ṣe pàtàkì jù ni ìwọ-kan-èmi-kan, rírí àwọn aláìsàn ní ìwọ-kan-èmi-kan, kíkọ́ wọn lẹ́kọ̀ọ́, ṣíṣe àtìlẹyìn fún wọn, ṣí ṣálàyé bí wọn ó ṣe ṣe ìtọ́jú ara wọn.
A máa ń tayọ ìyẹn; a máa ń gbìyànjú láti mú àwọn ọkọ wọlé, àwọn olólùfẹ́.
Ní ilẹ̀ Adúláwọ̀, ó le gidi gan láti jírórò pẹ̀lú àwọn ọkùnrin.
Àwọn ọkùnrin kìí fi bẹ́ẹ̀ sí lára ìtọ́jú oyún.
Ṣùgbọ́n ní orílẹ̀-ède Rwanda, ní orílẹ̀-èdè kan, wọ́n ti ní òfin pé obìnrin ò lè wá fún ìtọ́jú àyàfi tí ó bá mú bàba ọmọ wá pẹ̀lu rẹ̀ -- òfin yẹn nìyẹn.
Nítorí náà bàbá àti ìyá, lápapọ̀, jọ máa ń la ìdánilẹ́kọ̀ọ́ àti àyẹ̀wò kọjá ni.
Bàbá àti ìyá, lápapọ̀, jọ máa ń gba èsì ni.
Èyí sì ṣe pàtàkì láti rí ọ̀nà àbáyọ kúrò nínu ìdẹ́yẹsí.
Sísọ ọ́ jáde ṣe pàtàkì púpọ̀ fún ìdènà.
Báwo ni ẹ ṣe lè ní ìbálópọ̀ aláìléwu, báwo ni ẹ ṣe lè lo rọ́bà ìdáábòbò lóórè-kóórè tí kò bá sí sísọ?
Sísọ ọ́ ṣe pàtàkì púpọ̀ fún ìtọ́jú, torí lẹ́ẹ̀kan síi, àwọn ènìyán nílò àtìlẹyìn àwọn ẹbí àti ọ̀rẹ́ láti lo òògun wọn lóórè-kóórè.
A tún máa ń ṣiṣẹ́ ní ìsòrí-sòrí.
Báyìí àwọn ìsọ̀rí náà, kìí ṣe pé mò ń ṣe ìdánilẹ́kọ̀ọ́, ṣùgbọ́n ǹkan tó ṣẹlẹ̀ ní wí pé àwọn obìnrin, wọ́n máa ń kórajọ -- lábẹ́ àtìlẹyìn àti ìtọ́sọ́nà àwọn ìyá olùbánidámọ̀ran wa -- wọ́n máa ń kórajọ, wọ́n sì máa ń sọ ìrírí wọn.
Nípasẹ sísọ ìrírí náà ni àwọn ènìyàn ti má a ń rí ọgbọ́n bí wọ́n ṣe lè tọ́jú ara wọn, bí wọn ó ṣe sọ ọ́ bí wọn ó ṣe lo òògùn.
And then there's the community outreach, engaging women in their communities. Ìkéde agbègbé náà tún wà, ìjírórò pẹ̀lú àwọn obìnrin ní àwùjọ wọn.
Tí a bá lè mú àyípada bá ìgbàgbọ́ àwọn ìdíle àti bí wọ́n ṣe ń ronú, a lè mú àyípadà bá ìgbàgbọ́ àwùjọ àti bí wọ́n ṣe ń ronú.
Tí a bá lè mú àyípadà bá àwùjọ tó pọ̀, a lè mú àyípadà bá ìhùwàsí orílẹ̀-èdè.
A lè mú àyípadà bá ìhà orílẹ̀-èdè sí àwọn obìnrin àti ìhà orílẹ̀-èdè sí kòkòro apa sójà ara.
Ìdíwọ́ tó lágbára jù lóòtọ́ sopọ̀ mọ́ àdínkù ìdẹ́yẹsí.
A ní àwọn òògùn, a ní àyẹ̀wò, ṣùgbọ́n báwo la ṣe lè mú àdínkù bá ìdẹ́yẹsí?
Ó sì ṣe pàtàkì sí sísọ ọ́ jáde.
Nítorí náà, ní bíi ọdún díẹ̀ sẹ́yìn, ọ̀kan nínú àwọn ìyá olùbánidámọ̀ran náà padà wá, ó dẹ̀ sọ ìtàn kan fún mi.
Ọ̀kan nínú àwọn aláìsan rẹ̀ sọ fún-un wí pé kó lọ sí ilé òhun, nítorí aláìsàn náà fẹ́ sọ fún ìyá àti àwọn ọmọ ìya rẹ̀ lọ́kùnrin àti lóbìnrin nípa ipò kòkòro apa sójà ara rẹ̀, ẹ̀rú sì ń bà á láti lọ fúnra rẹ̀.
Ni ìyá olùbánidámọ́ràn náà bá tẹ̀le lọ.
Ni aláìsàn náà bá rìn wọnú ilé náà ó bá sọ fún ìya rẹ̀ àti àwọn ẹbí rẹ̀, "Mo ní ǹkan láti sọ fún yín.
Mo ti ní kòkòro apa sójà ara.
Gbogbo wọ́n dákẹ́.
Ni ẹ̀gbọn rẹ̀ àgbà lọ́kùnrin náà bá dìde ó ní, "èmi náà ní ǹkan láti sọ fún yín.
Mo ní kòkòro apa sójà ara.
Ẹ̀rù ló ń bàmí láti sọ fún gbogbo yín.
Ni ẹ̀gbọn rẹ̀ àgbà lóbìnrin yìí bá dìde ó ní, "Èmi náà ń gbé pẹ̀lu kòkòrò náà, ojú sì ti ń tìmí.
Ni àbúro rẹ̀ lọ́kùnrin náà bá dìde ó ní, "Èmi náà ní i.
Mo lérò wí pé ẹ máa lémi kúrò nínú ẹbí ni.
Ẹ rí ibi tí èyí ń lọ.
Obìnrin tó gbẹ́yìn dìde ó ní, "èmi náà ní i.
Mo lérò wí pé ẹ máa kórìra mi ni.
" Àwọn wá rèé, gbogbo wọn lápapọ̀ fún ìgbà àkọ́kọ́ tí wọ́n lè sọ ìrírí yìí fún ìgbà àkọ́kọ́ àti láti ṣe àtilẹyìn fún ara wọn fún ìgbà àkọ́kọ́.
(fọ́rán aláwòrán) Obìnrin Asọ̀tàn: Àwọn obìnrin máa ń wá sọ́dọ wa, wọ́n ń sukún ẹ̀rú sì ń bà wọ́n.
Mo sọ ìtan tèmi fún wọn, pé mo ni kòkòro apa sójà ara, ṣùgbọ́n ọmọọ̀ mi ò ní.
Mo sọ fún wọn, "Ẹ máa yán-an yọ, ẹ ó sì re ọmọ tí ìléra rẹ̀ pé.
" Èrí ni mo jẹ́ pé ìrètí ń bẹ.
Mitchell Besser: Ẹ rantí àwọn àwòrán tí mo fi hàn yín nípa ìwọ̀nba awọn oníṣégùn-òyìnbó àti àwọn nọ́ọ́sì tí wọ́n wà ní ilẹ̀ Adúláwọ̀.
Wàhálà ló sì jẹ́ sí ètò ìlera.
Kódà bí a ṣe ń ní àyẹ̀wò àti òògùn si, a ò léè dọ́dọ̀ àwọn ènìyàn; a ò ní àwọn onímò-ìlera tó tó.
À máa ń sọ̀rọ̀ nípa ǹkan tí à ń pè ní ìgbaṣẹ́ lọ́wọ́ ara ẹni.
ìgbaṣẹ́ lọ́wọ́ ara ẹni jẹ́ àṣà nígbà tí ẹ bá gba iṣẹ́ ìlera láti ọwọ́ onímọ̀-ìlera kan tí onímọ̀-ìlera mìíràn sì ṣe é.
Bó ṣe rí, oníṣégùn-òyìnbó lo ń gbé iṣẹ́ fún nọ́ọ́sì.
Wàhálà tó wà nílẹ̀ Adúláwọ̀ ni wí pé ìwọ̀nba àwọn nọ́ọ́sì ló wà, ju àwọn oníṣégùn-òyìnbó lọ, nítorí náà a nílò láti wá ètò tuntun fún ètò ìlera.
Báwo ni ẹ ṣe lè pèse ètò ìlera gidi?
A ti pinnu láti ṣe àtúnṣe ètò ìlera gẹ́gẹ́ bi oníṣégùn-òyìnbó, nọ́ọ́sì àti ìya olùbánidámọ́ràn.
Nítorí náà ǹkan tí àwọn nọ́ọ́sì máa ń ṣe ni wí pé wọn máa ń sọ fún àwọn ìya olùbánidámọ́ràn pé kọ́ ṣàlàye bi wọn yóò ṣe lo òògùn, àti ewu rẹ̀.
Wọ́n máa ń ṣe ìdánilẹ́kọ̀ọ́ nípa fífún ìkókó lóunjẹ, ìfètò-sẹ́bí, ìbálópọ̀ aláìléwu, àwọn iṣẹ́ tí àwọn nọ́ọ́sì ò ní àkókò fún.
A padà síbi ìdèna àkóràn ìyá sí ọmọ.
Gbogbo àgbáyé ń rí àwọn ètò wọ̀nyí gẹ́gẹ́ bi afárá sí ẹ̀kúnrẹ́rẹ́ ìlera ìyá àti ọmọ.
Ilé-iṣẹ́ wa ń ran àwọn obìnrin lọ́wọ́ láti gun afárá yẹn.
Ìtójú náà ò kín dúró nígbà tí wọ́n bá bí ọmọ náà -- a máa ń ṣiṣẹ́ pẹ̀lú ìtẹ̀síwájú ìlera ìyá àti ọmọ, láti ríi dájú pé wọ́n gbé ìgbe ayé àlàáfíà, ìgbeayé aláṣeyọrí.
Ilé-iṣẹ́ wa ń ṣiṣẹ́ ní ìpele mẹ́ta.
Àkọ́kọ́, ní ìpele aláìsàn -- àwọn ìya àti àwọn ọmọ dídáábòbo àwọn ọmọ kúrò níbi kíkó kòkòro apa sójà ara, mímú kí àwọn ìyá wà láláàfíà láti rè wọ́n.
Ìkejì, àwọn àwùjọ -- ríró àwọn obìnrin lágbára.
Wọ́n di adarí láàrín àwùjọ wọn.
Wọ́n mú àyípadà bá bí àwọn àwùjọ ṣe ń ronú -- a nílò láti mú àyípadà bá ìhà kíkọ sí kòkòro apa sójà ara
A nílò láti mú àyípadà bá ìhà kíkọ sí àwọn obìnrin ní ilẹ̀ Adúláwọ̀.
A ní láti ṣe ìyẹn.
Ká wá ṣe àtúnṣe ìpele ètò ìlera, ìṣẹ̀dá ètò ìlera tó lágbára.
Ètò ìlera wá ti túká.
Wọn ò ní ṣiṣẹ́ bí wọ́n ṣe ṣe àto wọn lọ́wọ́lọ́wọ́ yìí.
Nítorí náà àwọn onímọ̀-ìlera àti àwọn nọ́ọ́sì tí wọ́n ní láti mú àyípadà bá ìwà àwọn ènìyàn ò ní ìmọ̀ọ́ṣe rẹ̀, wọn ò ní àsìko rẹ̀ -- àwọn ìyá olùbánidámọ̀ran wa níi.
Nítorí náà láti ṣe àtúnṣe àwọn ikọ̀ ètò ìlera pẹ̀lú mímú àwọn ìyá olùbánidámọ́ràn wọlé, a lè ṣe ìyen.
Mo bẹ̀rẹ ètò náà ní Capetown, orílẹ̀-ède South Africa ní ọdún 2001.
Ní àyè yẹn ni, ògúná èrò kan lásán.
Títọ́ka sí ọrọ̀ dídùn Steven Johnson lánà lóri ibi tí èró ti ń wá, mo wà nínú ilé-ìwẹ̀ ní àsìkò náà -- mo dá wà ni.
(Ẹ̀rín) Ètò náà ti wá ń ṣiṣẹ́ ní àwọn orílẹ̀-èdè mẹ́sàn-án, a ní ibùdó ètò ojì-din-lẹwá din ni ẹ̀ẹ́dẹ́gbẹ́rin (670), à ń rí àwọn obìnrin tó tó ẹgbẹ̀rún lọ́nà ojì-din-lẹwá-le-nigba (230,000) lóṣooṣù, à ń gba ẹgbẹ̀jọ (1,600) àwọn ìyá olùbánidámọ́ràn síṣẹ́, ní ọdún tó kọjá, wọ́n gba àwọn obìnrin olóyún àti àwọn ìyá tó ni kòkòro apa sójà ara bíi ẹgbẹ̀rún lọ́nà ọ̀ọ̀dúnrún (300,000).
Ìyẹn jẹ́ ìda ogún àwọn aláboyún tó ní kòkòro apa sójà ara ní àgbáyé -- ìda ogún (20%) àgbáyé.
Ǹkan tó kọjá òye ni bí ọ̀rọ̀ yìí ṣe rọrùn tó.
Àwọn ìyá tó ní kòkòro apa sójà ara tí wọ́n ń ṣe ìtọ́jú fún àwọn ìyá tí wọ́n ní kòkòro apa sójà ara.
Àwọn aláìsàn nígbà kan rí tí wọ́n ń ṣe ìtọ́jú àwọn tó ń ṣáìsàn lọ́wọ́.
Àti ìrónilágbára nípasẹ ìgbanisíṣẹ́ -- mímú àdínkù bá ìdẹ́yẹsí.
(fọ́rán aláwòrán) Obìnrin Asọ̀tàn: ìrètí wà, ìrètí pé lọ́jọ́ kan a ó borí ìjà yìí kojú kòkòro apa sójà ara àti ìsọdọ̀lẹ àjẹsára.
Èyàn kànkan gbọ́dọ̀ mọ ipo kòkòro apa sójà ara wọn.
Àwọn tí wọn ò ní kòkòro apa sójà ara gbọ́dọ̀ mọ bí wọn ò ṣe ní kó o.
Àwọn tí wọ́n ní kòkòro apa sójà ara gbọ́dọ̀ mọ bí wọn ó ṣe ṣe ìtọ́jú ara wọn.
Àwọn aláboyún tí wọ́n ní kòkòro apa sójà ara gbọ́dọ̀ gba iṣẹ́ PMTCT láti lè ní àwọn ìkókó tí ò ní kòkòro apa sójà ara.
Gbogbo èyí ṣe é ṣe, tí ẹnìkànkan wa bá dásí ìjà yìí.
MB: Àwọn ọ̀nà àbáyọ tó rọrùn sí àwọn ìṣòro àmúdijú.
Àwọn ìyá tí wọ́n ń ṣe ìtọ́jú fún àwọn ìyá.
Àyípadà ni.
Ẹ ṣeun.
Bí àwọn obìnrin ṣe ń mú àyípadà bá orílẹ̀-ède Rwanda.
Mo padà sí ilé mi ní orílẹ̀-ède Rwanda ní odún méjì lẹ́yin ìṣekúpani ẹlẹ́yàmẹ̀yà ọdún 1994 kojúu Tutsi.
Orílẹ̀-èdè náà ti bàjẹ́.
Àwọn ọmọ tí mò ń tọ́jú nílé-ìwòsàn ń kú látara àìsàn tó ṣe é tọ́jú, nítorí a ò ní irinṣẹ́ tàbí òògùn láti dóòla wọn.
Èyí fẹ́ mú mi kó àpamọ́ mi kí n sì sálọ.
Ṣùgbọ́n mo ṣe àríyànjiyàn pẹ̀lú ara mi.
Nítorí mo ní ìfọkànsìn sí ìdájọ́ àwùjọ àti ìdọ́gba, àwọn aṣètọ́jú-ọmọdé márùn-ún ló sí wà fún mílíọ́nù àwọn ọmọdé ní orílẹ̀-ède Rwanda, mo pinnu láti dúró.
Ṣùgbọ́n lára àwọn ènìyàn tí wọ́n ṣe kóríyá fún ìpinnu mi láti dúró, àwọn obìnrin takun-takun wà ní orílẹ̀-ède Rwanda, àwọn obìnrin kan tí wọ́n ti kojú ìṣekúpani ẹlẹ́yámẹ̀yà tí wọ́n sì yè é.
Wọ́n ní láti borí ìnira aláìgbàgbọ́ àti ìyà.
Àwọn kan nínú wọn ń tọ́mọ tí wọ́n lóyún wọn látara ìfipábánilòpọ̀.
Àwọn mìíràn ń kú díèdíè pẹ̀lú kòkòro apa sójà ara wọ́n sì tún dáríji àwọn tí wọ́n hu ìwà ìbàjẹ́ náà, tí wọ́n fínú-fẹ́dọ̀ kó ààrùn ràn wọn pẹ̀lu lílo kòkòro apa sójà ara àti ìfipábánilòpọ̀ gẹ́gẹ́ bi ohun ìjà.
Nítorí áà, wọ́n ṣe ìwúrí fún mi.
Tí wọ́n bá lè ṣe ìyẹn, mo lè dúró kí n sì gbìyànjú láti sapá tèmi.
Àwọn obìnrin wọ̀nyẹn jẹ́ ajà-fẹ́tọ̀ àlááfíà àti ìparí ìjà.
Wọ́n fi ọ̀nà kan hàn wá láti ṣe àtúntò orílẹ̀-èdè fún àwọn ọmọ wa àti àrọ́mọdọ́mọ tó ń bọ̀, lọ́jọ́ kan, ibi tí wọ́n lè pè nílé, pẹ̀lú ìyọ ràn.
Ẹ dè lè bi ara yín ibi tí àyípadà èro-ọkàn yìí ti gbé orílẹ̀-ède wa dé.
Ní orílẹ̀-ède Rwanda lónì, àwa la ní ìdá àwọn obìnrin tó pọ́jù ní ilé-aṣòfin.
Ẹ dúró dìgbà tí màá sọ ìda rẹ̀ fún yín -- ìdá mọ́kàn-lé-láàdọ́ta (61%).
Ní orílẹ̀-èdè yìí, mẹ́rìn-lè-láàdọ́ta (54) ni.
A ti mú àdínkù bá ikú ọmọdé pèlú ìdá márùn-lé-láàdọ́rin (75%), ikú ìyá pẹ̀lú ìdá ọgọ́rin (80%).
Ní ìbèrè àsìko ọdún 2000, àwọn obìnrin mẹ́sàn ni wọ́n ń kú lójoojúmọ́ yíká ìrọbí àti oyún.
Lónì, ó wà láàrín méjì.
Iṣẹ́-àgbéṣe tí ò tíì parí ni.
Ọ̀na wá ṣì jìn.
Méjì ṣì tún pọ̀jù.
Ṣùgbọ́n, ṣé mo gbàgbọ́ wí pé àwọn èsì yìí rí bẹ́ẹ̀ nítorí a ní ìdá àwọn obìnrin tó pọ̀ ní ipò agbára? Mo gbà.
Ó wà -- bẹ́ẹ̀ ni -- ìwádìí kan wà ní àwọn orílẹ̀-èdè tó ṣì ń dágbà sókè tó fi hàn pé tí ẹ bá mú ìyàtọ̀ bá ipò àwọn obìnrin, ẹ ti mú ìy
Àdínkù tó ń lọ bí ìdá mẹ́tà-dín-láàdọ́ta (47%) nínu ikú ọmọdé.
Kódà ní orílẹ̀-èdè yìí níbi tí a wà báyìí, òótọ́ ni.
Nítorí náà a mọ̀ wí pé àwọn obìnrin, tí wọ́n bá lo ìmọ̀ọ́ṣe wọn ní ipò aṣíwájú, wọ́n máa mú àyípadà bá gbogbo ènìyàn tó wà ní ìkápá wọn.
Ẹ wòye ǹkan tí yóò ṣẹlẹ̀ tí àwọn obìnrin bá wà ní ọgba pẹ̀lú àwọn okùnrin káàkiri gbogbo àgbáyé.
Ànfàní ńlá wo ni à bá máa retí?
Oh, Bẹ́ẹ̀ ni.
Tóri ní àpapọ̀, a ní ìṣọwọ́ darí ọ̀tọ̀ọ̀tọ̀: ọ̀pọ̀ àjùmọ̀ṣe, ọ̀pọ agbára, ọ̀pọ̀ ìtọ́jú fún àwọn ọmọ kékèké.
Èyí sì fa ìyàtọ̀ náà.
Ó ṣeni láànú, èyí tó tọ́ yìí kò sí ní àgbáyá, ìyàtọ̀ tó dẹ̀ wà láàrín àwọn ọkùnrin àti obìnrin nípò aṣíwájú ti tóbi jù.
Aìsí dédé láàrín okùnrin àti obìnrin ni àṣa nínú ọ̀pọ̀lọpọ̀ isẹ́, kóda nínú ètò ìlera-àgbáyé.
Àlàmú ti wá ń gbádùn àdáwà, dídáwà yìí ń fún un ní àǹfààní láti rán ọkàn rẹ̀ níṣẹ́.
Ó ń fún un ní ààyè láti dá sọ̀rọ̀, kí ó sì pe àwọn ẹ̀mí àìrí látòkè wá pé kí wọ́n sọ̀kalẹ̀ wá láti wá yanjú àwọn ìṣòrò rẹ̀ fún un áti pàápàá jùlọ, ìdáwà yìí ń fún ní ààyè láti dá ẹ̀rín rín sí ara rẹ̀.
Ẹ̀rín ńlá fún ìṣòro ńlá! Bí ó ti jẹ́ ìjọlójú.
Nígbàkugbà tí ìyàwó rẹ̀ pẹ̀lú ọmọ ọ̀dọ̀ wọn bá ti pòórá sí kọ̀ọ̀rọ̀ òpópónà lọ́nà ọjà, tí ó sì ku Àlàmú nìkan sílẹ̀, kíá ni yóò pa ẹ̀rọ asọ̀rọ̀mágbèsì, kí gbogbo ilé lè dákẹ́ rọ́rọ́.
Àsìkò dé fún ètè rẹ̀ láti máa gbọ̀n rìrì pẹ̀lú ìṣọ̀rọ̀ kẹ́lẹ́kẹ́lẹ́.
"Màá yèé, èmi nìkan kọ́kọ́ ni ọkùnrin ní ìlú yìíyìí, dájú dájú èmi nìkan kọ́.
Fún ìdí èyí, màá - màá yè é.
Ohun gbogbo á - ádára ní ìkẹyìn - ní ìkẹyìn - fún mi.
Àsìkò ti tó fún ẹnu rẹ̀ láti bẹ̀rẹ̀ ẹ̀rín aláruwo abàmì rẹ̀:
"Ha ha ha ha, hun hun - ha ha ha ha........bẹ́ẹ̀ ni ha ha ha ha ha.....bẹ́ẹ̀ ni o - hun hun ha ha ha ha."
Ẹ̀rín abàmì Àlàmú yìí lè tó ìṣẹ́jú kan nígbà mìíràn, ó máa ńpẹ́ jù bẹ́ẹ̀ lọ, bí ẹni pé kò ní dáwọ́ èrín náà dúró mọ́!
"Yóò la ẹnu rẹ̀ fẹ̀ bí i ti ajá ọde tí ó ti rẹ̀
Ó tún bẹ̀rẹ̀ ẹ̀rín tí ó máa ń rín yẹn, sí ara rẹ̀, gbohùn-gbohùn ilé sì ń gba ohùn rẹ̀, ariwo rẹ̀ yìí sì ń da àwọn aládùúgbò wọn láàmú.
Ìlú náà tàn ká fún ọ̀pọ̀ máìlì yípo Àlàmú nínú ọ̀pọ̀ eruku tí ó jáde lára òrùlé tó ti dógùn-ún.
Atẹ́gùn tí Àlàmú ń mí wọra wúwo, ó ti pò pọ̀, atẹ́gùn náà ti bàjẹ́.
Ariwo à-fọn-ọ̀n-fọn-tán àwọn ọkọ̀ ń dún létí rẹ̀ díẹ̀ díẹ̀.
Láti ọ̀nà jíjin, ọgọọgọ́rùn-ún ọkọ̀ tò lọ rẹrẹ láìlópin ní títì ọlọ́dà tóóró.
Kò sí ìjọba tó ti ṣàṣeyọrí nínú wíwá ojútùú sí ìṣòro ògbólógbòó sún-kẹrẹ-fà-kẹrẹ ọkọ̀.
Gbọ̀ngán ìlú dá dúró nínú ọlá ńlá rẹ̀ ní té-ń-té òkè Màpó. Ní òpin ìlú sápá òkèèrè ní ìlà-oòrùn ni ilé-ìwòsàn alámọ̀já tuntun wà, àti ogunlọ́gọ̀ àwọn ilé alákọ̀ọ́kànrun tí ó ń fún ìlú Ìbàdàn ní ìrísí tó jojú ní gbèsè àti èyí tó fi ọ̀làjú hàn; láìro ti agbèègbè àwọn ọmọ onílùú tí kò dùn ún wòtí ó ti wà tipẹ́ ní apá Ìwọ̀-oòrùn ìlú.
Ètò gbálé-n-gbáta oní kàn-ń-pá, tí ìjọba gùnlé ti bẹ̀rẹ̀ si í ṣe ìtọ́jú àwọn agbèègbè yẹn.
Ó sì ń kọrin sí etí àwọn olùgbé ìlú pé:
Ẹnikẹ́ni tó o bá jẹ́, Nǹkan kí nǹkan tó ò bá à jẹ́
Jáde síta kó o wá ṣe ìmọ́tótó agbèègbè rẹ
Ìpè orílẹ̀-èdè ni sí ojúṣe rẹ
Kí gbogbo ọwọ́ má dilẹ̀
Láti sọ ìlú Ìbàdàn, di ìlú tí ó mọ́ jùlọ
Nínú gbogbo àgbáyé
Ẹ jáde ní ẹgbẹẹgbẹ̀rún yín
Pèlú jígà, ṣọ́bìrì, ìgbálẹ̀ àti apẹ̀rẹ̀
Ẹ sí búùtù ọkọ̀ yín
Láti gba ìdọ̀tí ìlú
Jẹ àmì ẹ̀yẹ fún ìlú Ìbàdàn
Mílíọ́ọ̀nù náírà kan, Àmì ẹ̀yẹ orílè-èdè.
Àlàmú yípo, ó ń wòye ìgbòkègbodò inú ìlú náà.
Kò ṣeéṣe fún ẹnikẹ́ni láti ṣẹ́gun ìwòye ìlú tó tóbi jù níilẹ̀ aláwọ̀dúdú pẹ̀lú àìfọkànsí.
Kódà, bí ó ṣe ń wò ó báyìí sí, ni díẹ̀ tí ó rí mọ nínú ìlú tí ó gbílè yìí, ìlú àǹfààní, ìlú wàhálà.
Ó jẹ́ oríire fún àwọn ènìyàn kan nínú ìlú olókè méje yìí, láti pa owó mímọ́ láti ìgbà dé ìgbà nípasẹ̀ iṣẹ́ àṣekára pẹ̀lú ìbùkún yanturu láti ọ̀dọ̀ Ọlọ́run.
Irú àwọn ènìyàn bẹ́ẹ̀ ní ọkọ̀ ayọ́kẹ́lẹ́ tó dára, ilé àdágbé tiwọn ní ìgbèríko ìlú, lọ́nà to yára kíá kíá.
Wọ́n ń kó ọrọ̀ jọ lábẹ́ òru nígbà tí àwọn olódodo lọ́kùnrin lóbìnrin ti sun oorun àsùnwọra.
Kí ó sì tó di wí pé ó jí lówùúrọ̀ láti sọ"Ẹ káàárọ̀ ará ilé," àwọn eni tí à ń wí yìí á ti dí nǹkan tí àwọn olórin ìbílẹ̀ wa ń pè ní "olùdarí owó," "ẹni tó ń ṣàkóso owó ní mílíọ́ọ̀nù mílíọ́ọ̀nù,""olùdarí òjijì," "alákòóso okòòwò láàrin àwọn orílẹ̀-èdè."
Wọ́n ń di olùdarí láìsí àdírẹ́sì ọ́fíìsì kan pàtó. Olùṣàkóso láìní ibí-iṣẹ́ kan ní pàtó.
Àwọn yìí náà ni wọ́n ń kọ́ ilé ńlá ńlá sí àwọn ibi pàtàkì nínú ìlú, tí wọ́n sì ń wá
Ọkọ̀ mẹ̀sí ọlọ́yẹ́ bọ̀gìnnì bọ̀gìnnì, wọ́n á wá ju ọrùn wọn kíki bí i ti abo màlúù sórí àga tìmùtìmù lẹ́yìn ọkọ̀ tí ọyẹ́ wà nínú rẹ̀ ní gidi, pẹ̀lú àwọn omidan tó tó ẹgbẹ́ ọmọ wọn fún fàájì.
Nínú ìlú yìí kan náà, ni àwọn akúṣẹ̀ẹ́ ènìyàn wà tí wọ́n ń tiraka lọ́sàn-án lóru, pẹ̀lú ìpinnu láti làlùyọ, kí wọ́n ṣaṣeyọrí, ṣùgbọ́n pàbọ́ ni gbogbo ìgbòkè-gbodò wọn ń já sí.
Èyí ni àwọn ènìyàn tí àlá wọn ò ṣe, àwọn ènìyàn tí wọ́n ní ìrètí ní gbogbo ìgbà, ìrètí tí kò níí ṣe.
Ìwọ̀n ńlá ni Àlàmú jogún nínú ìṣòro ìlú yìí, ládúrú ẹ̀kọ́ àti ipò rẹ̀.
Àwọn àǹfààní ààyè oríire tí ìlú ń fún àwọn olùgbé rẹ̀ ti fò ó dá. Ní tirẹ̀, "ọ̀na ti dí," gẹ́gẹ́ bíàwọn ènìyàn ṣe máa ń sọ, àwọn ìṣòro púpọ̀ tó ń kojú yìí ti wá já a lulẹ̀ tẹ̀mí tara.
Ó ro àwọn ìṣòro rẹ̀, ó sì rẹ́rìn-ín , kò sí ọ̀nà àbáyọ. Gbohùngbohùn - tó jẹ́ ẹ̀mí ẹjọ́ wẹ́wẹ́ inú atégùn tú ohùn rẹ̀ ká, ó sìgbé ohùn fò pẹ̀lú ìjà.
Bí ìṣòro ayé bá ń wà ní díẹ̀díẹ̀, ó lè pa ènìyàn lẹ́kún.
Èyí ṣì ń mọ́gbọ́n dání ṣùgbọ́n tí ìṣòro bá ti ń gun orí ara wọn láìdáwọ́ dúró, ẹ̀rín ló dára jù láti rín, ní ti àwọn ènìyàn, "ọ̀rọ̀ náà ti ju igbe lọ!"
ìdí nìyí tí ariwo ẹ̀rín Àlàmú "ha ha ha ha" fi ń pọ̀ sí i... Ṣùgbọ́n ó ti wá ń pọ̀jù fún ìtura àwọn ará àdúgbò rẹ̀.
Fún ìdí èyí, àwọn ènìyàn bẹ̀rẹ̀ si í narùn ní méjì-méjì, mẹ́ta-mẹ́ta láti ẹnu ọ̀nà, ojú fèrèsé, láti ẹ̀yìn ògiri àti lá́ti ẹ̀yìnkùlé àwọn ilé tó yí i ká.
Wọ́n ń fọ́wọ-lẹ́rán wo ògángán ilé Àlàmú, wọ́n sì ń mirí wọn tìkáàánú-tìkáàánú.
"Èéṣe? Èéṣe? wọ́n ronú.......Èéṣe tí irú èyí fi ń ṣẹlẹ̀ sí arákùnrin yìí."
"Ta ló kó irú èyí bá a?"
"Ọ̀dọ́mọkùnrin tó ní ọkọ̀ ayọ́kẹ́lẹ́ ńlá, tó ní ọ̀pọ̀lọpọ̀ owó. Ọkùnrin tó ń rí oúnjẹ àjẹyó jẹ, tí ó sì ń ní ohun mímu àmuṣẹ́kù. Ilé ayé yìí ò mà rọrùn o."
Ṣùgbọ́n òkèèrè ni àwọn ènìyàn yìí ti ń wo bí nǹkan ṣe rí.
Wọn kò ní àǹfààní tààrà sí ilé Àlàmú.
Ó jẹ́ ilé tí ó dá dúró lọ́tọ̀, Àlàmú kò fi ojú sílẹ̀ fún àwọn ará àdúgbò rẹ̀, pẹ̀lú ìgbé-ayé olówó ayédèrú tí ó ń gbé, kò fi ààyè ìgbanimọ́ra sílẹ̀ fún wọn rárá. Má dá a lẹ́bí fún èyí.
Kìí ṣe sàwáwù pẹ̀lú àwọn ènìyàn wọ̀nyí rárá.
Ní ti gbígbafẹ́ àti ọgbọ́n orí ni ó mọ̀ pé gbọ̀ọ̀rọ̀-gbọọrọ ni òun fi jù wọ́n lọ.
Kò sí ìdí fún ìbáṣepọ̀ tímọ́-tímọ́ kankan láàárín wọn.
Kódà, àwọn ará àdúgbò rẹ̀ yìí jẹ́ aláìmọ̀-ọ́n-kọ, mọ̀-ọ́n-kà, a fẹ́rẹ̀ é lè sọ pẹ́ wọn kò mọ nǹkankan rárá. Àlàmú sì jẹ́ alákọ̀wé tí ó ti lo ọ̀pọ̀lọpọ̀ ọdún ayé rẹ̀ ní ìlú òyìnbó.
Ilé alámọ̀ àti onísìmẹ́ǹtì díè díè ni ó dára jù nínú ilé tí àwọn ará oko yìí ń gbé.
Ilé tí Àlàmú fi owó gbà yìí dá yàtọ̀, wọ́n kùn ún lọ́dà dáa dáa tí iná mọ̀nàmọ́ná sì wà níbẹ̀.
Bí ó tilẹ̀ jẹ́ pé bẹ́ẹ̀dì onígi àti ẹní pákítì láti sùn lé, àti rédíò olówó kékeré ni àwọn aládùúgbò rẹ̀ ní, bẹ́ẹ̀di onítìmù-tìmù"fónò" ńlá mẹ́ta àti ibùsùn Tinú, ẹ̀rọ amóhùn-máwòrán tí ó ń gbé àwòrán jáde àti ẹ̀rọ akọrin mẹ́rin-lọ́kan tí orin ti ń dún gbì-gbì-gbì lójoojúmọ́, tí ó sì ń dí àwọn tálákà àdúgbò létí ni Àlàmú ní.
Ẹ̀̀rí dídé sí ìgbé ayé ọlọ́rọ̀.
Fún ìdí èyí, aláyọ̀ ènìyàn ni ó yẹ kí Àlàmú jẹ́. Èrò gbogboògbò àwọn ènìyàn sí i rè é.
Ṣùgbọ́n Àlàmú mọ ìwọ̀n ara rẹ̀, ó mọ̀ pé ìdùnnú jìnnà sí òun, òun nìkan ló sì mọ ibi tí bàtà ti ń ta á lẹ́sẹ̀, kò sì ba ẹnikẹ́ni sọ̀rọ̀ nípa rẹ̀, ófi ètè rẹ̀ métè.
Nígbàkugbà tí àwọn ará àdúgbò rẹ̀ bá ń kí i lówùúrọ̀, Àlàmú yóò fi ara dáhùn, bí i kó mi ẹnu, bíi kó ṣẹ́jú tàbí kí ó mirí, tàbí kí ó pòṣé ṣààrà sí wọn.
Kíá, ni yóò rìn kúrò, á fò sínú ọkọ pijó rẹ̀, á fi ẹ̀yìn ọkọ̀ jáde láti inú ọgbà ìgbọ́kọ̀sí rẹ̀, á ki erémọ́lẹ̀, sí ọ̀nà ibi tí ó jẹ́ pé ọlọ́run nìkan ló mọ̀!
Ó ra ọkọ̀ náà lẹ́yìn tí ó ti ìlú Englandi dé sí ilé ní ọdún mẹ́ta sẹ́yìn - lẹ́yìn ìgbà díè tí ó di Aṣírò-ọrọ̀ àgbà ní iléeṣẹ́ Bajoks.
Lẹ́yìn ọdún kan ni ó fẹ́ Làbákẹ́, ọmọbìnnrin tí ó pàdé, tí ó sì nífẹ̀ẹ́ sí nílùú England. Ìgbéyàwó wọn jẹ́ èyí tí wọ́n ti ba owó nínú jẹ́.
Kété, lẹ́yìn ìgbéyàwó alárinrin rẹ̀ yìí ni Àlàmú bẹ̀rẹ̀ si í ṣàkíyèsí ihò ńlá nínú àpò rẹ̀.
Owó kò dúró níbẹ̀ mọ́! Àpò rẹ̀ ti ń jò!
Á wá máa wò láìrí-ìrànlọ́wọ́, owó tí ó fara ṣiṣẹ́ kárakára fún wá ń ṣàn lọ bí i omi odò tí ó ń ṣàn lọ sí òkun.
Ètò ìnáwó rẹ̀ ti ń kọjá agbára rẹ̀, kò lérò pé ó lè pọ̀ tó ìyẹn - gbèsè ti ń di ẹgbẹẹgbẹ̀rún náírà.
Iye tó ń ná lórí ìyá rẹ̀ gan an ń kówó lọ, bẹ́ẹ̀náà ni ìtọ́jú ọkọ̀ rẹ̀ àti owó-oṣù ọmọ-ọ̀dọ̀ wọn.
Kí á tó wá sọ owó-omi, owó-ilé, owó iná mọ̀nà-mọ́ná, owó-orí àti ìdápadà ẹ̀yáwó ọkọ̀ rẹ̀.
Àpò Àlàmú ń jò gidigidi, ìparí oṣù sì ń jẹ́ àsìkò fún un láti làágùn tútù, ó jẹ́ àsìkò fún un láti lejú kí ó sì ranjú bí ó ṣe ń wo ètò ìṣúná owó rẹ̀ lésẹẹsẹ̀.
Lẹ́yìn tí ó bá ti gba owó oṣù rẹ̀, á wá wa ọkọ ayọ́kẹ́lẹ́ rẹ̀ bí i ọkọ̀ òfurufú elékùsọ́, á mú eré lọ ilé bí ẹ timọ̀.
Nílé, á ti ara rẹ̀mọ́ yàrá, á mú ìwé ìjẹ́rìí-ẹni rẹ̀, á wá bẹ̀rẹ̀ si í ka àwọn ohun tó jẹ mọ́ ọn tí ó kọ sínú rẹ̀, láti ọjọ́ kìn-ín-ní oṣù títí di ọjọ́ tí ó kẹ́yìn.
Gbogbo oṣù ni ó máa ń jọ ara wọn, ohun tó ṣẹlẹ̀ nínú oṣù kọ̀ọ̀kan máa ń jọ ara wọn pẹ̀lú ìyàtọ̀ díẹ̀ tàbí làínì ìyàtọ̀ kankan.
"Lónìí, ọjọ kẹwàá oṣù Agẹm̀ọ, onílé mi lérí láti lé mi jáde, mo jẹ ẹ́ ní owó-ilé oṣù mẹ́ta.
Ó ṣépè fún mi, ó pè mí ní orúkọ oríṣìíríṣìí.
Ó fọ́nnu pé owó iyebíye ni òun fi kọ́ ilé òun, pé kí n san gbèsè mi tàbí kí n kó jáde."
Àlàmú wòkè pẹ̀lú ojú tí ó kún fún ìbànújẹ́, ó dá sọ̀rọ̀ pé, "mo gbọ́dọ̀ san owó rè níparí oṣù Agẹmọyìí, ẹ̀gbín kankan ò tún gbọdọ̀ ta lé mi fún èyí."
Lẹ́yìn náà ni ó tún ṣí ojú ìwé mìíràn nínú ìwé ìjẹ́rìí-ẹni náà.
"Làbákẹ́ kàn mí lábùkù lónìí, ọjọ́ kọkànlélógún oṣù Agẹmọ, ó lérí láti kó jáde. Owó ìtọ́jú ilé ni ó fàjà. Àti owó oúnjẹ Tinú kékeré..............ìnáw ótúntún?
Àpò náírà kan-àbọ̀ ni n ó tún máa yà sọ́tọ̀ láti oṣù kéje yìínáà lọ"
Ó tó gẹ́!.......... ó tó gẹ́!.........Àlàmú ké mọ́ ara rẹ̀, á pa ìwé òfònáà dé, á sì jù ú mọ́ ògiri yàrá rẹ̀.
Ó tó gẹ́! Báwo ni n ó ṣe kó èyí já láìsí ìrànlọ́wọ́ agbára àìrí láti òkè wá? Níbo ni n ó ti rí adúrú owónáà? Kòṣeéṣe!
Bẹ́ẹ̀ ni, oṣù agẹmọ nìkan nìyẹn. Lóṣooṣù, kì í rí ìdáhùn tó tọ́ sí gbogbo ìṣirò rẹ̀.
Eéji pẹ̀lú Eéji máa ń fún un ní Aárùn-ún ní gbogbo ìgbà. Ìṣirò ayírí onímò ìṣirò.
Mẹ́rin pẹ̀lú mẹ́ta rẹ̀ máa ń fún un ní mẹ́jọ gẹ́gẹ́ bí ìdáhùn sí ìṣirò rẹ̀ nígbà gbogbo.
Kí Àlàmú tó ráyè láti yanjú àwọn ìṣòro wọ̀nyí ni àwọn mìíràn tí ó le ju èyí yóò tún dé bá a.
Ìrísí ìṣòro apanirun túntún yìí wá jẹ́ kí àwọn ìṣòro àtijọ́ dàbíi erémọdé lójú rẹ̀.
Eléyìí sún un kan ògiri, kò sí ibi tí ó fẹ́ sá sí mọ́.
Nísinsìnyí, ó tún èrò ara rẹ̀ pa; kò sí igbe mọ́! Kò sí omi ẹkún mọ́!
Kò ní jókòó máa sunkún bí ọmọdé mọ́, ó máa gbé ìṣòro túntún rẹ̀ sínú - á kọjú mọ́ ọn, á gbá a mú bí i akọni, á yanjú rẹ̀ bí i ọkùnrin - pẹ̀lú ìgboyà àti ìfọkànsí bí ó ṣe ń lọ, á sì máa fi ọ̀rọ̀ òhún ṣẹ̀rín rín, kò sí omijé mọ́.
Àlàmú fi sùúrù yí padà kúrò níbí tí ó ti dúró wòye agbèègbè ìlúnáà láìfọkànsí pẹ̀lú ẹ̀rín lẹ́nu.
Ó ti rí ìyàwó rẹ̀ àti ọmọ-ọ̀dọ̀ wọn Sènábù láti ọ̀kánkán bí wọ́n ṣe ń bọ̀ láti ọjà.
Fún ìdí èyí, ó ní láti dáwọ́dúró, kò ní dáa láti jẹ́ kí Làbákẹ́ mọ nǹkankan rárá.
Gẹ́gẹ́ bí obìnrin, kò ní ọkàn láti kojú ìgbáyàsókè ayé àti ìṣòro.
Làbákẹ́ kò ní ọkàn. Ó máa bú sẹ́kún ni bí ó bá rí bí ìṣòro tó bá wọn ṣe pọ̀ tó. Èyí kò sì ní daa.
Àlàmú ti ṣe ìlérí fún ìyàwó rẹ̀, láti ọjọ́ ìgbéyàwó, pé kò ní sí ìdí fún un láti kábàámọ̀ tàbí kí ó sunkún.
Ó ní ìdùnnú ni yóò jẹ́ títí. Tíìṣòro bá sì wà láti kojú, yóò sọ fún ìyàwó rẹ̀ pé òun kájú òṣùnwọ̀n. Á yanjú rẹ̀ bí i ọkùnrin - ọkùnrin gidi.
Àlàmú ṣojú fúrúpadà wọ inú ilé, ó mú magasíìnì ó sì bẹ̀rẹ̀ si í ṣí i láwẹ́láwẹ́ bí ó ṣe ń dúró de ilẹ̀kùn kíkàn, kí Làbáké wọlé, kí ó wò wò, kò lèè rí nǹkankan mújáde.
Bí Àlàmú ṣe doríkọlẹ̀ kọjú mọ́ magasíìnì, ojú rẹ̀ pípọ́n kò níí hàn; àmì ìrẹ̀wẹ̀sì àti ìjìyà kò níí farahàn.
Ohun kan tí ó yẹra fún ni ẹ̀rín aláriwo abàmì rẹ̀.
Ó lè mú Làbáké fura, á gbìyànjú láti ṣe bí ó ti yẹ, yóò kí Làbákẹ̀ bí ó ti yẹ - ṣùgbọ́n kò ní í gbé orí sókè kúrò lára ìwé àtìgbàdégbà tí ó ń kà.
Nígbẹ̀yìn gbẹ́yín, Làbákẹ́ wọlé ó sì wọ inú ilé ìdáná lẹ́sẹ̀kẹsẹ̀ láti bẹ̀rẹ̀ iná dídá, ó jọ wí pé ó ń kánjú, kò sì ráyè ẹni tó kájo sí kọ̀rọ̀ yàrá ìgbafẹ́.
Ó hàn gedengbe pé, kò fẹ́ kí oúnjẹ alẹ́ pẹ́ nítorí pé wọn kò je oúnjẹ gidi kan lọ́sàn-án.
Láìpẹ́, Àlàmú ń gbọ́ igbe àṣẹ tí ó ń pa fún Sènábù.
Ariwo ṣíbí àti ife pẹ̀lú abọ́ ayọ́ alumí ń dé etí rẹ̀ náà - ó túra ká.
Oúnjẹ wo ni Làbákẹ́ máa sè fún alẹ́? Oúnjẹ tó bá àsìkò náà mu ni láìsí àní-àní.
Oúnjẹ ìgbà ọwọ́n. Bóyá ẹ̀kọ pẹ̀lú ẹ̀fọ́ àti ẹja òkú-èkó pọ́ọ́kú tútù... tàbí kí ó jẹ́ ọ̀gẹ̀dẹ̀ bíbọ̀ tí wọ́n wọ́n iyọ̀, ata àti epo sí.
Kò sí àwáwí, ká ṣá ti rí nǹkan láti so ọkàn àti ara pọ̀.
Pẹ̀lú ìrètí pé ohun gbogbo á dára kí ó tó bẹ̀rẹ̀ si í sú Làbákẹ́, kó sì tó bẹ̀rẹ̀ si í ṣàkíyèsí àyípadà gbogbo nǹkan.
Iṣẹ́ tó wà níwájú Àlàmú báyìí ni wíwá ojútùú kíákíá sí ìṣòro wọn.
Ní gbogbo òru, oorun kò kun ojú rẹ̀ -ó ń ṣe àṣàrò, àwọn ìṣòro yìí le gan-an.
Pàápàá jùlọ èyí tó kẹ́yìn... yóò sì dára tí ó bá lè yanjú ìṣòro náà ní kíá.
Lẹ́yìn wíwá ojútùú síi, á wá pe ìyàwó rẹ̀ jókòó pẹ̀lú ìgbéraga láti kéde sí i.
"Jókòó síbí kí o tẹ́tí sí mi Làbákẹ́, ìṣòro ti ń wà ṣùgbọ́n o ò mọ̀, mo fi ọ̀rọ̀náà pamọ́ fún ọ nítorí pé mo mọ irú ènìyàn tí o jẹ́.
Wà á sunkún sunkún sunkún, inú rẹ kò ní ídùn, ìrẹ̀wẹ̀sì yóò sì dé bá ọ, ìdí nìyí ti mo fi kó wọn pamọ́ fún ọ, ṣùgbọ́n Làbákẹ́, má bẹ̀rù, ìṣòro náà ti kásẹ̀ ńlẹ̀.
Yin Olúwa lógo!
Yóò sì tẹ̀síwájú láti máa ṣe bí ọkùnrin.
Kò sì ní gbé ìbànújẹ́ tàbí àṣàrò rẹ̀ sójú. Nísinsìnyí, Àlàmú gún èjìká rẹ̀, ó ya ẹnu rẹ̀ gbàgà.........lẹ́yìn náà -
Ha ha ha ha......hun hun......ha ha ha ha..........Bẹ́ẹ̀ ni............ha ha ha ha, bẹ́ẹ̀ni, bẹ́ẹ̀ ni......hun hun........ha ha ha ha!
Ẹ̀rín aláruwo yẹn tún ni! Ó rẹ́rìn-ín náà gùn. Ariwo rẹ̀ ò bá ti jí Làbákẹ́ dìde nínú yàrá rẹ̀, bí kò bá ṣe pé óti sùn fọnfọn.
Báwo ni yóò ṣe ṣe é ṣe, láti máa fi gbogbo ọ̀rọ̀ yìí pamọ́ fún Làbákẹ́?
Ìgbà wo ni yóò ṣe gbogbo èyí dà?
Èyí ni àwọn ìbéèrè tí Àlàmú ń bí ara rẹ̀ ní àbítúnbí.
Àwọn ìdáhùn tó ń tẹ̀lé e ni......."kò ṣe é ṣe........""kò ṣe é ṣe............"ṣé kì í ṣe ọkọ àti ìyàwó tí ó ń gbé abẹ́ òrùlé kan náà̀ ni wọ́n?
Bí ó ṣe ń tiraka láti fi pamọ́ tó, bẹ́ẹ̀ náà ni ó ń fi ara rẹ̀ hàn tó.
Síbẹ̀ síbẹ̀, ó tẹ̀síwájú láti gbìyànjú, kò sí ẹ̀ṣẹ̀ nínú ìgbìyànjú rárá.
Nínú yàrá rẹ̀, yóò ti orí ara rẹ̀ bọ abẹ́ ìrọ̀rí rẹ̀, á sì máa sọ̀rọ̀ kẹ́lẹ́kẹ́lẹ́ sí ara rẹ̀.
Áwá bo ẹnu rẹ̀ pẹ̀lú aṣọ ìnujú, á wá sọ ẹ̀rín àsàsàmò sì rẹ̀ di ikó nígbà tó bá déédé mọ̀ pé Làbákẹ́ ti wà nítòsí!
Ó ti wá dàbíi ìtàndòwe nípa Ọkùnrin kan tó pinnu láti sin ara rẹ̀ láàyè láti farapamọ́ fún àwọn ènìyàn. Ọkùnrin kan gbìyànjú ẹ̀ wò nínú ìtàn!
Ní òpin gbogbo rẹ̀, óṣà kíyèsí pé ọwọ́ rẹ̀ kán wà ní ìta, wọ́n ríi, wọ́n sì wọ́ ọ kúrò nínú sàréè rẹ̀.
Tako ìfé-inú Àlàmú, ó rí i pé òun ti ń fi àwòrán nǹkan hàn Làbákẹ́ lọ́nà tààrà àti ẹ̀bùrú.
Gbogbo re ló ń fi íhàn - gbogbo Ìhùwàsí rẹ̀ sí Làbákẹ́, gbogbo ìbára-ẹni-sọ̀rọ̀ ojoojúmọ́ wọ̣n.
"Àlàmú, ṣé o rí onílé wa lanáà ?"
"Onílé?, níbo Làbákẹ́"
"Yé é mú mi ṣeré Àlàmú. Bí ó ṣe ń lọ, mo mọ̀ pé o rí i. O kàn ń sá pamọ́ ni.
Ẹsẹ̀ rẹ ń hàn lábẹ́ ilẹ̀kùn ilé-ìtọ̀ níbití o ti ń sá pamọ́.
Ṣùgbọ́n Ọlọ́run yọ ẹ́, onílé kò wolẹ̀.
Ó tẹjú mọ́ òkè àjà. ṣe bí o ní o ti san gbogbo owó rẹ̀fún un?
"Ẹẹẹẹẹnnnn.....Bẹ́ẹ̀ , Bẹ́ẹ̀ ni"
"Ẹẹẹẹẹnnnn.....Bẹ́ẹ̀ , Bẹ́ẹ̀ ni? Kílódé tí ojú Ọkùnrin náà ṣe le koko tí ó sì ń tọ́ka àìnínú dídùn sí wa?"
"Ó ní kí o wá rí òun lẹ́sẹ̀kẹsẹ̀. Mo gbàgbé láti sọfún ẹ"
"Hùn, hùn ún, lẹ́sẹ̀kẹsẹ̀? Hùn hùn, mo rí i bẹ́ẹ̀."
Àyà Àlàmú já.
ṣùgbọ́n ó tètètúnraṣe - ó rín ẹ̀rín sí i - ó ń fi Ọkùnrinn náà ṣeré.
"Báwo ni o ṣe sanwófún un, ṣé kìṣì?"
"Bẹ́ẹ̀ ni.....Bẹ́ẹ̀ ni.....ah ah"
"Bẹ́ẹ̀ ni...ah? Èwo níbẹ̀?"
Àlàmú túnrẹ́rìn-ín.
Làbákẹ́ yọ ìwé pélébé kan jad́e nínú báàgì ìfàlọ́wọ́ rẹ̀, ó sì mú un fún ọkọ rẹ̀.
"Wo èyí. Sọ̀wédowó tí o fún mi fún owó ìtọ́jú ilé."
"Kílódé tí ò ń mú un fún mi Làbákẹ́, mú un lọ........lọ sí ilé ifowópamọ́sí."
"Mo ti mú un lọ... ṣùgbọ́n ó ta padà. Kò sówó níbẹ̀"
"Ta padà kẹ̀?," Àlàmú fi sùúrù béèrè. Ó gba sọ̀wédowó náà lọ́wọ́ rẹ̀, ó ń kálòlò........"mà á wá.......wánǹkan ṣe sí i.
Sọ̀wédowó tí Àlàmú fún onílé ti ta padà lẹ́èmẹ́ta!
Làbákẹ́ kò mọ̀. Kò sọfún un. Ó tẹ̀síwájú pẹ̀lú ẹ̀rín rẹ̀.
Láàárín ìbára-ẹni-sọ̀rọ̀ rẹ̀ pẹ̀lú Làbákẹ́, Àlàmú ti rín ẹ̀rín àjèjì rẹ̀ ju ìgbà márùn-ún lọ.
Ó sì ti ń ṣàkíyèsí bí Làbákẹ́ ṣe ń wò ó pẹ̀lú àìbalẹ̀ ọkàn.
Lóòótọ́, títí ìgbà wo ni yóò fi nǹkan pamọ́ fún Làbákẹ́ dà?
Èsì dé, lẹ́ẹ̀kan síi lọ́gán "Kì í ṣe fún oṣù kan mọ́ brọ̀dá!........kì í ṣe fún ọ̀sẹ̀ kan pàápàá!...."
Ohun kan wà tí ó ń tìí, kò jẹ́ kí ó ká páìṣe rẹ̀, ó ń sọ ọ́ di ọ̀dájú láìsí àní-àní.
Ìdí nìyí tó jẹ́ pé lẹ́yìn ọjọ́ mélòó kan, Àlàmú rí ara rẹ̀ tó ń dá àrà túntún...
Ó gbé ife ọtí si ẹnu rẹ̀ pẹ̀lú ẹ̀gbọ̀n rìrì, ó gbá ife ọtínáà mú gírígírí pẹ̀lú ọwọ́ rẹ̀ méjèèjì, nítorí ó jọ wí pé gáà sìinú ọtí náà fẹ́ gbọ̀n ife náà kúrò ní ọwọ́ rẹ̀!
Àwọn gáàsì yìí jọ ìjìinú òkun lójú rẹ̀! Ìjìinú ife!
Ìjì ọtíaláwò ọ̀tọ̀ kíkí! Àti pé - Olúwa ò!- gbogbo èyí ni yóò pòórá sínú ikùn rẹ̀! Ómirí rẹ̀ tàánú tàánú.
Òórùn abàmì ọtí náàdá imú rẹ̀ lu, bí ó ṣe ń gbé e mì, ẹyin ojú rẹ̀ ń mì wóró-wóró tayọ̀ tayọ̀.
Bíà àkọ́kọ́ tọ́wò rẹ̀! ìtọ́wò rè é bí i ìtọ́wo ìtọ̀ ẹranko burúkú nínú àsèjẹ bàbáláwo.
Àlàmú tiraka láti má jẹ́ kí ohun ṣíṣàn náà padà wá sí ẹnu rẹ̀ gẹ́gẹ́ bí èébì.
Ó fi tipá tipá tì í wọ ìsàlẹ̀ ikùn rẹ̀. Láìsí àní-àní, inú àwọn aràn inú rẹ̀ dùn nínú lọ́hùn-ún...
Òógùn ṣarajọ sí ìpọ̀nrí rẹ̀. Ojúrẹ̀ bẹ̀rẹ̀ si í wò bàìbàì.
Ójẹ́ kí orí rẹ̀ wú, óbẹ̀rẹ̀ si í pòòyì.
Bí ó ṣe fẹ́ kí ó rí rè é.
Ófẹ́ kí ọtí pa òun dáadáa.
Wọ́n ti sọ fún un pé nígbà tí ọtí bá wọ àgọ́ ara rẹ̀, gbogbo àgọ́ ara rẹ̀ á dáhùn sí i.
Irun orí rẹ̀ ádúró gírígírí, àwọn páà dì ọpọlọ rẹ̀ á wá máa siṣẹ́-kiṣẹ́, ìpéǹpéjú rẹ̀ á máa padé; gbogbo ara rẹ̀ á wá máa yípo tilé tilé bíi ṣẹ́ ọkọ̀ òfurufú tí ó ṣ̀ẹ̀ṣẹ̀ já síta láti fi lọ́lẹ̀.
Bẹ́ẹ̀ ni. Bí Àlàmú ṣe fẹ́ kí ó rí rè é. Bíó ṣe é ṣe, ó fẹ́ ju ara rẹ̀ sínú ayé mìíràn, ní ìrìnàjò àfọkànrò sí ayé ọlọ́pọlọ pípé àrà ọ̀tọ̀.
Èyí lè jẹ́ kí ó gbàgbé gbogbo ìdààmú rẹ̀, àti gbogbo ìtọ́jú ayé - bí ó bá tiè jẹ́ fún ìgbà díẹ̀.
Òórùn ọtí borí òórùn inú ilé. Ó ti ojú fèrèsé yàrá Àlàmú w ọinú yàrá ìgbàfẹ wọn, ó sì gba ibẹ̀ wọ yàrá Làbákẹ́.
Làbákẹ́ gbọ́ òórùn yìí, tì fura tì fura ó yọ́ kẹ́lẹ́-kẹ́lẹ́ lọ sí yàrá ọkọ rẹ̀, ó sì yọjú láti ibi ihò kọ́kọ́rọ́................ó fẹ́ ẹ̀ ẹ́ dákú pẹ̀lú ohun tí ó rí, ó ṣebí àlá ni òun ń lá.
Ó fi ọwọ́ bọ́ ojú rè láìmọye ìgbà.
Ohùn ìgò ọtí tí ó ń kan ife Àlàmú jáde geere-ge, Làbákẹ́ sì rí i pékì í ṣe àlá ni òun ń lá rárá. Òótọ́ ni, òótọ́ pátápátá.
Kòrókòró ni ó ń wo ọkọ rẹ̀ tí ó ń gbafẹ́ lórí àgbà-n-tara, ó sì ń mu ọtí rẹ̀ láìbìkítà - ó ń bá ara rẹ̀ sọ̀rọ̀, ó sì ń rín ẹ̀rín, ẹ̀rín àsàsàmọsì.
Làbákẹ́ já wọ yàrá náà:
"Àlàmú.......... Àlàmú," óbẹ̀rẹ̀ ọ̀rọ̀, "Kíni èyí tí mò ń rí ní wájú rẹyìí?"
Àlàmú jókòó sókè, ó wo Làbákẹ́ pẹ̀lú ojú jíjìn, ó sì rẹ́rìn-ínìyàngí tí ó gùn, tí ó pariwo ju ti tẹ́lè lọ.
"Kí ni? Èyí? Ṣé èyí ni ò ń sọ?," ó béèrè ìbéèrè tí kò wúlò........ooooh! ọtí bíà. Kí lótún fẹ́ jẹ́ Làbá....... Làbákẹ́?"
Ó mí èémí líle. Èsì àìbìkítà Àlàmú ti mú ọ̀rọ̀ náà sú Làbákẹ́ pátápátá.
"Ọtí nìyẹn Làbákẹ́," ó tún fàágùn, "ṣé o.....o.....kò ní ojú láti ..........láti ríran ni?....."Èsì àfojúdi Àlàmú bá Làbákẹ́ lójijì.
"Ṣùgbọ́n, o ò fẹnu kan ọtí rí láyé rẹ Àlàmú?
"Bẹ́ẹ̀ ni..........nígbà náà ńkọ́? Ìgbà náà wá ń kọ́?" Àlàmú fèsì padà, 'ó yẹ kí o mọ̀, ó yẹ kí o mọ̀.
Làbá.....Làbák......ẹm... Mo ní láti bẹ̀rẹ ẹ̀ lọ́jọ́ kan.. òní sì ni.........òní tí.......tí ẹm....fún ìdí èyí?........mo ní fún ìdí èyi!"
Ó dìde lórí ẹsẹ rẹ̀ pẹ̀lú okun díẹ̀, ó sì di ife ọtí náà mú gírígírí sí ẹnu rẹ̀, ó sì da èyí tó ṣẹ́kù mu. Ótún mu síi..............ó wo kòròfo ìgò ọtí tó wà lọ́wọ́ rẹ̀ tìbínú tì bínú, ó sì jù ú dànù.
Ó ju kòròfo ife kọjá sí orí àpótí iwájú rẹ, ó sì bú sẹ́rìn-ín.
Làbákẹ́ pariwo, "kí rè é Àlàmú!" Ojú rẹ̀ rí sìgá tí ọkọ rẹ̀ mú sáàárín ìka méjì lọ́wọ́ òsì rẹ̀.
"O ti ń fa sìgá náà"
Àlàmú kò dá a lóhùn. Ó gbójú kúrò, ó tanná sí sìgá, ó bẹ̀rẹ̀ si í fà á. Ópa ètè pọ̀, bí àpamọ́wọ́ onírin, èéfín tí ó ń fẹ́ jáde pẹ̀lú bátànì lọ sí òkè àjà.
"Àlàmú!...... Àlàmú! Ṣé ìwọ rè é Àlàmú? ọtí àti sìgá?," Làbákẹ́ béèrè pẹ̀lú àìgbàgbọ́.
Àlàmú rẹ́rìn-ín pẹ̀lú àìbalẹ̀ àyà, ó sì tún sìgá rẹ̀ fà pẹ́ dáadáa. Ojú rẹ̀ ràn kankan. Báyìí èéfín sìgá pá a lórí, ó sì bẹ̀rẹ̀ ikọ́.
"Forí... foríjìmí Làbákẹ́... hùn... ṣo rí i... ṣo rí i... ẹ̀... ǹ..."
"Rí kíni?"
"Wobí!... Forí jì mí... orí jì mí ni mo sọ......ó yé....ó yẹ kí ó yé ẹ...ó dáa....mo ní........!"
"Kíni kí ó yé mi, Àlàmú kò lè yé mi! Kò lè yé mi láéláé"
Àlàmú ta gíẹ́gíẹ́ sọ́dọ̀ Làbákẹ́. Orúnkún rẹ̀ wọ́lẹ̀. Ó gbá Làbákẹ́ mú léjìká ó sì mì í tagbára tagbára. Orí Àlàmú ti wá ń yí po. Ó fẹ́ràn rẹ̀ báyìí. Ó ti gbàgbé gbogbo ìṣòro rẹ. Ìṣòro rẹ̀ ti yanjú - bayìi! Kò sí ìbànújẹ́ mọ́!
"Wò... wò mí dáadáa, arábìnrin... Kò sí ìṣòro, mi ò níì ṣòro......bí o ṣe ń wò míyìí......Bẹ́ẹ̀ ni....kò síì ṣòro fún.....fún........Àlàm....... Àlàmú láyé yìí."
Làbákẹ́ wojú ọkọ rẹ̀ pípọ́n, ó sì pariwo... ṣé yóò lù ú ni? Tàbí yóò fún un lọ́rùn pa? Ó dì í mú pẹ̀lú ọwọ́ líle, nígbẹ̀yìn, ó ṣe é ṣe kí ófún ìyàwó rẹ̀ lọ́rùn pa - kò sẹ́ni lè sọ.
"Má...má ṣe da ara rẹ láàmú...mo ní!Má ṣe.........da........ara...........rẹ láàmú......Arúgb....obìnrin," Àlàmú ká lòlò.
"Èmi? Arúgbó?"
"Ṣé o fẹ́ mọ̀.........mọ̀ mí? Èmi..........èmi? Àlàmú...............Èmi ni Àlàmú Ọláoyè. Bẹ́ẹ̀ ni. Ìwọ.....ta.......ta....... ni ọ́?
Obìnrin arúgbó lásán làsàn. Obìnrin arúgbó ráda.......rádaràda. Níbo?
Sọ fún mi, níbo.......ni mo ti pàdé rẹnígbà àkọ́........àkọ́kọ́............N kò pàdé rẹ rí! Ìwọ obìnrin arúgbó rádaràda............."
Àlàmú rẹ́rìn-ín, ó tú ọwọ́ rẹ̀ kúrò.......ó ṣe gììrì.........gììrì.......gbogbo ohun tó wà nínú agbẹ̀du rẹ̀ pátápátá ni óbì jáde. Ẹ̀wù ọrùn Làbákẹ́ ni óbì sí, ẹ̀wù náàsì rin kínkín.
Lẹ́yìn náà ni ó bẹ̀rẹ̀ si í húkọ́, bí ó ṣe húkọ́ yìí ni àwọn èsùn pàǹtí yòókù tí ó wà ní agbẹ̀du rẹ̀ ń jáde láti ẹnu àti ihò imú rẹ̀!
Àsìkòyìí jẹ́ àsìkò tí Làbákẹ́ kò lè gbàgbé láéláé. Kò fi ojú kan oorun rárá ní gbogbo òru, ó ń ro ohun náà pàtó tí ó lè máa ṣe ọkọ rẹ̀.
Ó ti máa ń gbọ́ tí ọkọ rẹ̀ dá sọ̀rọ̀ lójú oorun láìmọye ìgbà, ó ti gbọ́ ẹ̀rín abàmì tí ọkọ rẹ̀ ń rín níìgbà púpọ̀.
Nísinsìnyí, ọ̀rọ̀ Àlàmú ti di igbó igbó fí fààti ọtí mímu.........ọtí mímu àti igbó fífà.
Kíni nǹkan tí ó lè sọ ọ́ di ọ̀dájú báyìí? Dájú dájú nǹkankan ń kán. Ó sì gbọ́dọ̀ wádìí òtító...
Ó bẹ̀rẹ̀ èyí ní pẹrẹ, ó ń tẹ̀lé ọkọ rẹ̀ káàkiri inú ilébí i òjìjí. Fún ọjọ́ púpọ̀, ó ń tẹjú mọ́ ọn, ó ń wo ìṣesí rẹ̀.
Ó tẹ̀lé e lọ sí yàrá ìgbàlejò, ó sì ń bá a tàkùrọ̀sọ, ó tún sìn ín lọ sí ọgbà ìgbọ́kọ̀sí láti bá a fọ ọkọ̀ rẹ̀ ní ẹ̀hìn kùlé ilé wọn, wọ́njọ ń wà papọ̀ - Làbákẹ́ sì ń ṣàkíyèsí gbogbo ọ̀rọ̀ ẹnu rẹ̀.
Nígbàkugbà tí Àlàmú bá wọ ilé ìtọ̀, Làbáké náà ádúró nítòsí, á máa yọjú láti ibi ihò kọ́kọ́rọ́ ilèkùn ilé ìtọ̀.
Gbogbo ohun tí Làbákẹ́ ń rí gbà lọ́wọ́ ọkọ rẹ̀ gẹ́gẹ́ bí èsì sí gbogbo wàhálà rẹ̀ yìí kò ju gbígbin, kíkùn tàbí àkùdè gbólóhùn àti ọ̀rọ̀ júujùu.
Àlàmú á bẹ̀rẹ̀ gbólóhùn kan dáadáa, á sì dánudúró lójijì, pẹ̀lú òṣé, kíkùn tàbí ẹ̀rín.
"Mo ní láti wà níbè hùn hùn hùn......tí mo bá ha ha ha ha.........sì dé bẹ̀............"
"Bẹ́ẹ̀ ni, mo gbọ́dọ̀ lọ síbẹ̀ kí n ẹm.....ẹ̀ ṣàlàyé ìrísí ẹm.......ẹm........dúró ná, àrídájú kékeré kan hùn...hùn....hùn....hùn ṣe pàtàkì báyìí........mo ní ìrètí láti yíwọn lọ́kàn padà ẹm.....
Èyí jẹ́ nǹkankan láti sọfúnwọn.....ẹm ẹm......ó dáa.....jẹ́ kí ó wá.....wá.....títí dalẹ́ nígbà tí n......ẹm.....ẹm."
Kò sí ohun tí Làbákẹ́ lè ṣe láti jẹ́kí Àlàmú parí gbólóhùn rẹ̀. Bí ó bá ti fi gbogbo ara sọ̀rọ̀ bíi kíkan orí mọ́lẹ̀, kí ó nawọ́, kí ó kan tábìlì, ó ti parí gbólóhùn náà nìyẹn!
Àmọ́, Làbákẹ́ ti rí àrídájú kan mú jáde nínú gbogbo èyí, òhun tí ó sìfúnka mọ́ nìyí.
Gbogbo àkùdè gbólóhùn Àlàmú yìí níí ṣe pẹ̀lú lílọ sí ibìkan láti lọ rí ẹnìkan láti lọ mú ìlérí kan ṣe tàbí láti lọ ṣàlàyé nǹkan tàbí láti wá ojútùú sí ọ̀rọ̀ kan tàbí láti ta wọ́n lólobó nípa nǹkan...
Àlàmú ti tú ara rẹ̀ fó! Ó ní ìbéèrè láti dáhùn.
Làbákẹ́ rántí ẹ̀ẹ̀méjì péré tí ó ti bá Àlàmú jà nípa olólùfẹ́ ìkọ̀kọ̀, ṣùgbọ́n nígbà tí wọ́n wà ní Lọ́ńdọ́ọ̀nù ni èyí.
Lákọ̀ọ́kọ́, nítorí Josephine ọmọ ìlú Jàmáíkà, tí ó jẹ́ ògbólógbòó afikùnjó nílùú Lọ́ńdọ́ọ̀nù.
Làbákẹ́ sin Àlàmú lọ sí tíátà ní gbàgede Luchester láti lọ wòran ijó rẹ̀. Ó jẹ́ ìran tó dùn-ún wò. Josephine jó ijo náàdáadáa tó wú àwọn ènìyàn lórí. Inú Àlàmú dùn yàtọ̀ sí ti àwọn èrò ìwòran yòókù.
Làbákẹ́ wo Àlàmú lójú, ó sì rí ìfẹ́ Josephine lójú rẹ̀, ó sì kìlòfún un lójú ẹsẹ̀. Ó sì ti rò ó wí pé Àlàmú ti gbọ́ràn.
Ṣùgbọ́n lẹ́yìn ìgbà náà, Làbákẹ́ rí àwòrán Josephine mẹ́ta nínú àpò àyà aṣọ Àlàmú. Lọjọ́ míì ń Làbákẹ́ ká a ní ọgbà iṣẹ́re pẹ̀lú ọmọbìnrin náà.
Fún ọsẹ kan gbáko, ogun tútù wáyé láàárín Àlàmú pẹ̀lú Làbákẹ́. ṣùgbọ́n wọ́n parí ẹ̀ nígbẹ̀yìn gbẹ́yín.
Aáwọ̀ mìíràn tó tún wáyé láàárín wọn wáyé nítorí Caroline, akẹ́kọ̀ọ́ ìmọ̀-òfin láti ìlú Kẹ́ńyà.
Làbákẹ́ káwọn ní gbàgede Trafalgar láàárín gùngùn ìlú Lọ́ńdọ́ọ̀nù, wọ́n ń fi ẹyẹlẹ́ ṣere tíwọ́n sì ń ya àwòrán lábẹ́ ère Nelson ńlá!
Ó ké sí wọn láti inú ọkọ̀-akéròìlú tí ó ń gbé e lọ sí òpópónà Albany, ó fẹ́ kí wọ́n mọ̀ pé òun ti ká wọn.
Làbákẹ́ kò bá a jà, àfi ìgbà tí ó tún rí àwọn méjèèjì ní ọgbà ìṣeré Hyde, ní bi tí wọ́n ti jọ dúró, tí wọ́n sì fọwọ́ kọ́ ara wọn lọ́rùn, tí wọn sì ń tẹ́tí sí sọ̀rọ̀-sọ̀rọ̀ kan tí ó ń sọ̀rọ̀ ní kọ̀rọ̀ ọgbà ìṣeré náà.
Àlàmú sì ti sọ fún Làbákẹ́ wí pé òun ń lọ fún ìdánilẹ́kọ̀ọ́ ní kọ́lẹ́ẹ̀jì ní déédé ásìkò yẹn. Ásìkò náàsì ni Làbákẹ́ ká a ní kọ̀rọ̀ ẹjọ́-wẹ́wẹ́ tí ó jẹ́ ìlúmọ̀ọ́ká nílùú Lọ́ńdọ́ọ̀nù pẹlu Caroline. Ní ọjọ́ náà, gbegede gbiná!
Ó sì fẹ́ jọ ọ́ pé òpin ti dé bá ìbáṣepò wọn. ṣùgbọ́n nígbà tó yá, àwọn ọ̀rẹ́ Àlàmú nílùú Lọ́ńdọ́ọ̀nù dá sí ọ̀rọ̀ wọn, gbogbo rẹ̀ sì níì yanjú.
Làbákẹ́ tún sọjí pé ìlú Englandì nìyẹn.........................
Níhìn-ín orílẹ̀-èdè Nàìjíríà, kò sí ẹni tí ó lè fura sí... bóyá akọ̀wé Àlàmú níbi iṣẹ́. Akọ̀wé yìí ti gbé ìpè rẹ̀ lẹ́ẹ̀mejì ọ̀tọ̀ọ̀tọ̀, ìbéèrè "kí ni mo lè ṣe fún un yín?" rẹ̀ lórí aago ìpè rí Làbákẹ́ lára púpọ̀.
Ọmọbìnrin náà ti sọ èyí fún un pẹ̀lú ohùn àfojúdi àti àìbìkítà lẹ́ẹ̀mejì ọ̀tọ̀ọ̀tọ̀ náà, kò sì fẹ́ràn èyí.
Nígbà ìpè kejì ni Làbákẹ́ fẹ́ jágbe mọ́ ọn "Rárá Rárá! Dánu Dúró! O ò lè ràn mí lọ́wọ́! Ṣáàfún mi lọ́kọ mi. Gbé aago fún ọkọ mi kíá. Kí o sì fi wá sílẹ̀ kí a dá sọ̀rọ̀. Ó tán. O ò lè ràn mí lọ́wọ́ arábìnrin!
Làbákẹ́ tún lọ sí ọ́fíìsì Àlàmú lọ́jọ́ kan. Lọ́jọ́ náà ni ìráńṣẹ́ ọ́fíìsì Àlàmú sọ fún un pé "ọ̀gá ń ṣiṣẹ́ lọ́wọ́," kò sì fẹ́ kí ẹnikẹ́ni dí i lọ́wọ́. Làbákẹ́ ronú, kí ló lè máa ṣe?
"Jẹ́ kí ó mọ̀ pé Làbákẹ́ ni ó fẹ́ rí i!."
Làbákẹ́ gbọ́ ohùn wẹ́rẹ́ - wẹ́rẹ́ tí ó ń jáde láti ọ́fíìsì Àlàmú tí ẹ̀rọ amúlétutù wà........ẹ̀jẹ̀ sì rọ́ wọ inú iṣan rẹ̀.
"Lọ jíṣẹ́ fún un," ó sọ̀rọ̀, ó fẹ́rẹ̀ é máa pariwo. "Èmi ni ìyáàfin Àlàmú Ọláoyè." Òjíṣẹ́ náà sáré wọlé láti lọ jíṣẹ́, ní ìṣẹ́jú mìíràn, ó jáde láti lọ sọ fún Làbákẹ́ pé;
"Mọ̀mọ́, ọ̀gá ní kí ẹ .........kí ẹ ẹ̀m...ẹ̀m.......wọlé."
Làbákẹ́ fi ojú burúkú wo òjí ṣẹ́ náà, ó sì wọlé, ó rí ọkọ rẹ̀ àti akọ̀wé ní ipò tí ó fu ú lára. Akọ̀wé náà ń ko àwọn àpèkọ kan sílẹ̀, láti ṣètò ìwé àṣírí ọ́fíìsì kan tí ó ṣe pàtàkì. ẹyin ojú Làbákẹ́ pípọ́ n sun akọ̀wé náà di eérú.
Ó sì ń tẹ́tí, pẹ̀lú ìnira bí, Àlàmú ṣe ń sọ àwọn àlàyé tí akọ̀wé náà ń kọ sílẹ̀ ní kẹ́lẹ́kẹ́lẹ́ tí akọ̀wé náà ń kanrí mọ́lẹ̀, tí ó sì ń rẹ́rìn-ín músẹ́.
Nítorí náà, bí ọmọbìnrin kan bá wà nínú ìgbésí ayé Àlàmú, ó lè jẹ́ akọ̀wé olórí burúkú yìí.
Làbákẹ́ jọ̀wọ́ ara rẹ̀ fún ìpòruru ọpọlọ.
Iṣẹ́ náà ti ń sú u, ó sì fẹ́ sùn.
Ṣùgbọ́n orí ń fọ́ ọ gidi. Híhànrun wúwo láti inú yàrá Àlàmú ń jáde wá sí etí rẹ̀ tìbẹ̀rù-tìbẹ̀rù.
Dídún yìí borí ìdákẹ́ rọ́rọ́ òru bí i ọkọ̀ àjàgbé tí ìjánu rẹ̀ ti ṣí sílẹ̀, ó sì wọ Làbákẹ́ ní akínyẹmí ara bíi ayùn ẹlẹ́gbà tí ó ba igbó jẹ́.
Àlàmú sùn falala nígbà tí ó fi tiẹ̀ dí gbogbo ayé lọ́wọ́!
Ohùn ìmáàmù já geere lórí ariwo ẹ̀rọ amóhùndúngbẹ̀mù ní kùtùkùtù òwúrò ọjọ́ kan, tí ó ń pe àwọn ẹrú Ọlọ́run láti wá kírun.
"Ẹ̀yin ọmọ Ànọ́bì ẹ dìde ń lẹ̀ kẹ́ẹ ké pe Allah
Kí ẹ sì wọ Al-jọ́n-ń-nà
Ibi àlàáfíà àti ìbùkùn ayérayé
Ṣùgbọ́n ẹ̀yin ọmọ àṣètán-ń-nì, ẹ sùn lọbí igi
Kí a sì tì yín sí Jáà-nọ́n-mọ̀
Ilé ẹkún àti ìbànújẹ́ ayérayé."
Ní irú àsìk òyìí, àwọn ènìyàn díẹ̀ ni wọn ti máa ń gbaradì láti gbìyànjú àti dìde.
Bóyá ìdá mẹ́wàá nínú ọgọ́rùn-ún àwọn ẹlẹ́sìn náà. Pẹ̀lú ìlọ́ra ni àwọn díẹ̀ wọ̀nyí á fi ìnira wọ́ dé àwọn mọ́ṣáláṣí tí ó wà nílùú - pẹ̀lú ìpéǹpéjú wọn tí ó ṣì wúwo fún oorun.
Àwọn ènìyàn yòókù tí wọ́n sùn kalẹ̀bí igi ni ìparun dé bá! Èyí túmọ̀ sí pé ẹnu ibodè Jáà-nọ́n-mọ̀ ni èrò á ti kún fọ́fọ́ títí wọ inú lọ́hùn-ún, lọ́jọ́ ìdájọ́!
Ohùn ìmáàmù jáde dáadáa, ó sì gún ìdákẹ́rọ́rọ́ òwúrọ̀ kùtùkùtù tútù. Làbákẹ́ wo aago.........aago márùn-ún ti fẹ́rẹ̀ ẹ́ lù. Bẹ́ẹ̀ ni aago márùn-ún.
Ó jọ àsìkò tí ó yẹ láti bá Àlàmú sọ̀rọ̀. Láti bi í ní àwọn ìbéèrè díẹ̀, àsìkò tí ó dára jù láti fún un ní ìdánilẹ́kọ̀ọ́ abẹ́lé tó péye.
Ìdákẹ́rọ́rọ́ tí ó péye ṣì wà nínú ilé báyìí. Ohun tí ó sì ń dún sí etí Làbákẹ́ ni ti aago ìdágìrì tí ó ń dún láti rọ́pò ìṣẹ́jú àáyá.
Làbákẹ́ wọ yàrá Àlàmú láì kan lẹ̀kùn, ó sì rí ohun ìyálenu ìjayà tí ó tóbi jù láyé rẹ̀! Àlàmú kò sí ní ilé! Inú yàrá ṣófo! Ó sáré wọ inú ilé-ìwẹ̀ àti ilé-ìgbẹ́. Kò sí àmì pé ọkọ rẹ̀ wà nítòsí!
Ọgbà ìgbọ́kọ̀-sí ti ṣófo. Làbákẹ́ dúró tìyanu-tìyanu fún ìgbà díẹ̀, láìmọ ohun tí ó fẹ́ ṣe...............................
Ní alẹ́ àná, ó rántí pé òun kí ọkọ òun pé "ó dàárò" kí ó tó lọ sùn. Àlàmú sì kanrí mọ́lẹ̀ ní ìdáhùn tí ó sì gbọ́ dídún bí ó ṣe ń ti ilẹ̀kùn nígbàtí ó ṣe díẹ̀, nígbà tó sì yá, ohùn híhanrun rẹ̀ ló ń gbọ́.
Nísinsìnyí, Àlàmú ti jáde láì dágbére, kò jẹ́ kí ó mọ èrò ọkàn rẹ̀. Láìsí àní-àní ọ̀dọ̀ olólùfẹ́ ìkọ̀kọ̀ rẹ̀ ni ó lọ ní àsìkò yẹn. Afẹ́fẹ́ òwúrọ̀ náà tutù, ìmí-ẹ̀dùn owú sì mú Làbákẹ́ lójijì tí ó sì wá ń ṣàfẹ́rí ọkọ rẹ̀ ju ti tẹ́lẹ̀ lọ. Ara rẹ̀ ń wà lọ́nà lemọ́lemọ́, láìlè mú u mọ́ra.
Ó ń ro bí ọkọ rẹ̀ ṣe ma máa dì mọ́ olólùfẹ́ ìkọ̀kọ̀ rẹ̀ ní òwúrọ̀ tútù yìí, ó sì gbé itọ́ mì. ṣùgbọ́n kì í ṣe ohun tó ṣe kókó nìyẹn.
Làbákẹ́ padà sí yàrá rẹ̀ tó dá wà. Ìdáwà yìí pọ̀ tóbẹ́ẹ̀ pẹ̀lú bí Tinú kékeré ṣe wà nínú yàrá! Ódúró pẹ̀lú sùúrù. Ìṣẹ́le yìí ti fi kún àwọn ìbéèrè ti Àlàmú ní láti dáhùn sí.
Nígbà tí ilẹ̀ mọ́ dáadáa lọ́jọ́ náà ni nǹkan bíi aago mẹ́wàá, Làbákẹ́ gbọ́ ohùn ọkọ̀ ayọ́kẹ́lẹ́ Àlàmú . Nígbà tó ṣe díè, Àlàmú fún rarẹ̀ ti ń kan ilẹ̀kùn. Pẹ̀lú ara gbígbọ̀n, Làbákẹ́ lọ sí ẹnu ọ̀nà, ó sì rí i pé Àlàmú nìkan kọ́ ló wà ní bẹ̀. Àwọn Ọkùnrin méjì mìíràn wàpẹ̀lú rẹ̀. Wọ́n ń súnmọ́ ọn típẹ́típẹ́ bí ó ṣe ń wọ inú ilé.
Làbákẹ́ wo Àlàmú pẹ̀lú ẹ̀mí ìbéèrè. Lẹ́yìn náà ni ó gbé ojú rẹ̀ kúrò tí ó kọjú sí àwọn Ọkùnrin méjì tí ó sìn ín wọlé pẹ̀lú ìrújú. Àwọn ọkùnrin méjì náà dá wíwò Làbákẹ́ padà pẹ̀lú àfojúdi fún un. Lẹ́sẹ̀ kan náà, ni Làbákẹ́ kórira wọn.
Àwọn Ọkùnrin yìí ni ọmọ ìgboro ìlú. Àwọn Ọkùnrin tí ènìyàn gbọ́dọ̀ ṣọ́ra láti máa bá ṣe- wọ́n tóbi, wọ́n fẹ̀ láyà, wọ́n sì ní iṣan.
Bẹ́ẹ̀ ni. Àwọn ọkùnrin ìgboro ìlú. Irú àwọn tí wọ́n máa ń la òógùn líle nígbà tíwọ́n bá ń gún irin nínú ṣọ́ọ̀bù tí wọ́n bá jẹ́ alágbẹ̀dẹ tàbí alágbẹ̀dẹ wúrà.
Irú àwọn Ọkùnrin tí wọ́n ń wa ọkọ̀ àjàgbé ẹlẹ́rù wúwo àti táńkà epo-rọ̀bì láti Ìbàdàn sí Kánò àti Màìdúgùríní àríwá jíjìn pẹ̀lú àwọn obìnrin alágbèrè tí wọn á sanwó fún láti sìn wọ́n lọ.
Irú àwọn ọkùnrin yìí ni wọ́n ń wa ọkọ̀ kabú-kabú, bọ́lẹ̀kájà tàbí dáńfó wọn káàkiri òpópón àtí wọ́n ń dá kún ìṣòro ariwo ìgbòkè-gbodò ìlú, irú àwọn ọkùnrin yìí ni wọ́n ń wọ aṣọ tapolíìnì dídọ̀tí ní gbàdede ṣọ́ọ̀bù àwọn atọ́kọ̀ṣe, wọ́n á wá di àwọn ohun èèlò ìrìn bíi ṣísúùlù, sípánà, bóòtù àti irinṣẹ́ ìtúbóòtù, pẹ̀lú òórùn òróró búréèkì àti ẹ̀rọ ọkọ.
Bẹ́ẹ̀ ni, irú àwọn ọkùnrin tíwọn á múra dáadáa, tíwọn á sì fín òórùn dídùn sára lẹ́yìn tí wọ́n bá ti siṣẹ́ àṣekára ọjọ́ náà tán, wọn á wá máa jùrù sí orin fújì lábẹ́ iná dídán níwájú ṣọ́ọ̀bù onígbàjámọ̀ tàbí níwájú ile-ìtàjà rẹ́ kọ́ọ̀dù lójúòpópón àìgboro - wọ́n á wá dẹnu ìfẹ́ kọ àwọn ọmọbìnrin ìgborotó bá rìn kọjá...............
Àwọn Ọkùnrin ìgboro ìlú.
Irú àwọn ọkùnrin yìí ni ó wọlé wá pẹ̀lú Àlàmú , méjì irúwọn.
Làbákẹ́ wo àwọn àlejò ọkọ rẹ̀ yìí tìfura tìfura.
Kí ni ìbáṣepò Àlàmú pẹ̀lú irú àwọn ènìyàn yìí?
Ṣé kò léwu kí àwọn ènìyàn lásán kan tí wọn kò mọ̀ máa wọ irú ilé bíi tiwọn?
Àwọn ọlọ́ṣà àti àwọn afipábánilòpọ̀ pọ̀ káàkiri ìgboro ní àsìkò yìí.
Ìjábọ̀ ìwé-ìròyìn ojoojúmọ́, ń sọ̀rọ̀ nípa àwọn oníjàgídí jàgan yìí, tí wọ́n ń ṣe èyí tó wù wọ́n káàkiri ìlú.
Àkókò yìí ni àwọn ògbólógbòó ọlọ́ṣà ń wá sí ilé ní ojúmọmọ, wọ̣n á kọ́kọ́ ṣe ara wọn lálejò pẹ̀lú ìgò otí tí ó bá wà nínú ẹ̀rọ amómitutù yín kí ó tó di wí pé wọ́n kò sí "iṣẹ́" tíwọ́n wá ṣe.
Àkókò tí alọkólóhunkígbe á tàka gba kọ́kọ́rọ́ àti ìwé ọkọ̀ rẹ̀ sílẹ̀ tàbí kí o jẹ ìyà ńlá.
Àkókò tí wọ́n lèní kí o kó gbogbo owó àpò rẹ tí o ṣiṣẹ́ kárakára fún sílẹ̀, pẹ̀lú ìbọn tí wọ́n dà kọ ihà rẹ torótoró!
Èyí ni àsìkò tí àwọn ògbólógbòó ọlọ́ṣà á pè láti kéde ọjọ́ àti àsìkò tí wọ́n ń bọ̀ láti wá "kí i yín," wọ́n á kọ lẹ́tà pé kí o gbaradì láti gba àlejò àwọn, wọ́n sì lè tún sọ iye àlejò tí ẹ ó máa retí!
Àsìkò tí olè ń kojú ìbọn ní gbàgede Pólò tí wọn ó sì máa rẹ́rìn-ín, wọn á ní kí àwọn ènìyàn wọn túraká kí wọ́n sì tọ́jú ara wọn.
Kì í ṣe sísú nìkan ni ìrísí àwọn àlejò Àlàmú sú Làbákẹ́, ó bà á lẹ́rù kọjá òye rẹ̀.
"Ẹ káàárò ìyá"
"Ẹ káàárò ìyá" - àwọn méjèèjì ńkí Làbákẹ́.
Ojú wọn ń wò káàkiri inú yàrá ìgbafẹ́ wọn, tí wọ́n sì ń fojú gán-án-ní gbogbo ohun tó wà níbè láàárín ìṣẹ́jú àáyá.
Kí ó tó di wí pé Làbákẹ́ ráyè láti dáhùn kíkí wọn, Àwọn Ọkùnrin náà ti mú ìjókòó ní ti wọn.
Àlàmú náà si ti sáré wọ inú yàrá rẹ̀ bóyá láti lọ wá nǹkankan tàbí láti lọ mú nǹkankan fún àwọn ọkùnrin náà, Làbákẹ́ kò lè sọ.
Rírí ni gbígbàgbọ́ - Làbákẹ́ sì tẹ̀lé ọkọ rè wọ yàrá.
Láàárín ìṣẹ́jú kan, ó ti wà níwájú ọkọ rẹ̀, ódúró ní ìfojú-rin-jú pẹ̀lú rẹ̀, ó ń retí àlàyé.
"Ta ni àwọn ẹni yìí Àlàmú ? Kí ni ìdí tíwọ́n fi wà níbí? Kí ni ìtumọ̀ gbogbo èyí tí ò ń ṣe yìí?
"Dúró ...dúró Làbákẹ́...mo mú awọn ọkùnrin méjì náà wá," Àlàmú bẹ̀rẹ̀ pẹ̀lú ọ̀rọ̀ kẹ́lẹ́kẹ́lẹ́, "láti wá ṣe àtúnṣe fáànù olókè, ẹ̀rọ amómitutù àti ẹ̀rọ amóhùn-màwòrán. Kò sí nǹkan mìíràn Làbákẹ́."
Làbákẹ́ wo ọkọ rẹ̀ tìfura tìfura. Kí ni ìdí tí ó fi ní láti sọ̀rọ̀ kẹ́lẹ́kẹ́lẹ́? Kí ni ìdí tí ó fi ní láti sáré wọ yàrá rẹ̀ báyẹn?
Kíá, awọn àlejò ti bẹ̀rẹ̀ iṣẹ́. Ní ìkọ̀ọ̀kan, wọ́n bẹ̀rẹ̀ si í tú awọn nǹkan náà sílẹ̀. Wọ́n gbé awọn ohun èèlò yìí wò fún bí i ìṣẹ́jú díẹ̀, ìṣẹ́jú mẹ́wàá tàbí jùbẹ́ẹ̀ lọ.
Nígbẹ̀yìn gbẹ́yín, wọ́n bẹ̀rẹ̀ si í gbé awọn nǹkan wọ̀nyí kúrò nínú yàrá ìgbàlejò.
"Kí ló ṣe ẹ̀rọ amómitutù?," Làbákẹ́ béèrè
"Nǹkan ńlá,"Àlàmú dá a lóhùn"
"Kí ni wàhálà náà Àlàmú, tí n kò mọ̀ nípa rẹ̀?"
Làbákẹ́ ṣàkíyèsí bí àwọn ọkùnrin méjì yẹn ṣe ń fi ojú bá ara wọn sọ̀rọ̀. Ó ti káwọn níbi tí wọ́n ti ń tẹnu bọ ara wọn létí tí wọ́n sì ń kan orí mọ́lẹ̀ lọ́nà tí ó lè fu ènìyàn lára láìpẹ́ yìí.
"Ẹm...Ẹm...." Àlàmú tún ọ̀nà ọ̀fun rẹ̀ ṣe, "Àná ni mo ṣàkíyèsí àárẹ̀ tó dé bá a Làbáké."
Ó bẹ̀rẹ̀ pẹ̀lú ohùn rẹ̀ tí kò dánilójú tí ó sì lè, "Ẹm...Ẹm.....hùn bí mo ṣe di ẹ̀rọ amómitutù náà mú, tí mò ń wá omi tútù, ń ṣe lara mi ṣe gìììrìgì lójijì Làbáké......hùn......hùn bíìgbà tí mo di wáyà agbẹ̀mí mú.
Mo fẹ́rẹ̀ ẹ́ gan pa lánàá. O ti sùn lo Làbákẹ́ mo sì ti......em...em mi ò sì fẹ́ ẹm......ẹ̀m.....ẹ̀." Ó parí gbólóhùn yìí pẹ̀lú ẹ̀rín ìjániláyà.
"Nǹkan tún ń ṣe ẹ̀rọ amóhùn-máwòrán náà, Àlàmú ?
"Bẹ́ẹ̀ ni Làbákẹ́. Àwòrán bàìbàì nígbà gbogbo...
ṣe o ò rí i tẹ́lẹ̀ ni? Dídún ẹ̀ náà kò dáa tó...
Àti pé........ẹ̀m.........ẹ̀m..........ẹ̀........hù"
ṣe bẹ́ lo ṣe buru to
Bẹ́ẹ̀ ni......Bẹ́ẹ̀ ni......Bẹ́ẹ̀ ni......ṣe o o rí ti fáànù alásomájàyẹn... ẹ̀m...ẹ̀m.... Nǹkankan ń ṣe ẹ̀rọ tí ó gbé iná wọ̀ ọ́. Nọ́ọ̀tù méjì mẹ́ta kan náà kò sí lára àwọn ọwọ́ rẹ̀. Ìdí tí a fi ń gbọ́ ariwo han-n-ran han-n-ran nígbà gbogbo nìyẹn'.
Irọ́ ńlá! Kókó kan rè é láti fà pẹ̀lú Àlàmú . Làbákẹ́ ṣe tán láti bá a jiyàn ìyẹn.
Ṣùgbọ́n nígbà tí ó rí àwọn ọkùnrin méjì náà níta tí wọ́n ń kó àwọn ẹrù náà sínú ọkọ̀ọ̀ fáànù ńlá, ó tètè bèèrè.
"Nísinsìnyí Àlàmú , kí ló ń ṣẹlẹ̀? Ṣé àwọn ọkùnrin yìí fẹ́ máa gbé gbogbo àwọn ohun èèlò náà lọ ni?"
"Bẹ́ẹ̀ ni, Làbákẹ́," Àlàmú tètè dáhùn pẹ̀lú ojú tó ń fi ìgboyà hàn, "Wọ́n ní láti gbé wọn lọ - fún ẹm...ẹm... àwọn ètò tó... ẹ̀m... ẹ̀m...
Làbákẹ́ wo ojú ọkọ rẹ̀ pẹ̀lú àìgbàgbọ́. Ó tẹjú mọ́ ọn rorooro. Tí ó ń fi wá èrò ọkàn rẹ̀! Ojú ti Àlàmú, ó la ẹnu rẹ̀ gbayawu, bí i ti ìkoòkò, ó sì bú sí ẹ̀rín. Ohùn rẹ̀ rin lẹ̀bí àrá, ó milẹ̀ tìtì fẹ́rẹ̀ ẹ́ dé ìpìlẹ̀ ilé náà.
Ha......ha......ha......hun....hun.........fi wọ́n lẹ̀......ha......ha.....hun hun...
Làbákẹ́ fẹ́ pariwo. Irú ẹ̀rín abàmì wo rè é? Kíló le tóyìí? Kíni gbogbo àwọn ìtàn gígùn yìí wà fún? Ariwo han-n-ra han-n-ran lára fáànù olókè? Kò gbọ́ ọ rí! Àwòrán bàìbàì lórí ẹ̀ró amóhùn-máwòrán? -Kò ríi rí!
Gìrì iná lára ẹ̀rọ amómitutù lálẹ́ àná? Ó mà ṣíwájú rẹ̀ sùn! Kíwá ni gbogbo eléyìí? Kò sí ohun mìíràn àfi wèrè pọ́n-ń-bélé.
Làbákẹ́ dìídì tiraka láti dá omi ojú tí ó ti péjọ sí ojú rẹ̀, tí ó ti ń ṣe ìran rẹ̀ bàìbàì padà.
Ṣùgbọ́n nígbà tí aruwo ẹ̀rín Àlàmú mìíràn tún dé etí ìgbó rẹ̀ láti yàrá Àlàmú, ó gba omi ojú wọ̀nyí láàyè láti yára ṣàn wá sí ẹ̀rẹ̀kẹ́ rẹ̀ láìdáwọ́dúró.
Bóyá o ti ń to ilé fún obìnrin mìíràn ní ìgboro. Ó sì tún mọ̀ọ́mọ̀ mú àwọn ọkùnrin ìgboro méjì yìí wá láti wá ṣe àṣepé ìtànjẹ rèf ún Làbákẹ́.
Ṣùgbọ́n ẹ̀rín abanilẹ́rù ọkọ rẹ̀. Ó sì ń dún sí i lọ́pọlọ tí ó sì ń dún síi bíi agogo ẹgbẹ̀rún lẹ́ẹ̀kan náà. Orí bẹ̀rẹ̀ si ífọ́ ọ gidi bíìgbà tó fẹ́ là síméjì.
Nínú àwòrán tíwọ́n gbé kọ́ ògiri níwájú rẹ̀ gan-an ni Àlàmú wà, bí ó ṣe di ọwọ́ rẹ̀ mú tìfẹ́-tìfẹ́ lọ́jọ́ ìgbéyàwó wọn pẹ̀lú ẹ̀rín ìdùnnú lójú rẹ̀. Órẹwà púpọ̀. Ẹ̀rín àtọkànwá, ẹ̀rín tòótọ́.
Ní alẹ́ àkọ́kọ́ lẹ́yìn ayẹyẹ ìgbéyàwó olówó iyebíye tíwọ́n ṣe, Àlàmú pariwo síi pẹ̀lú ayọ̀.
"Làbákẹ́........ Làbákẹ́.........àlá wa ti ṣẹ! Wo bí àlá wa ti ń ṣẹ lónìí! Ìjákulẹ̀ ti dé bá àwọn pẹ̀gàn-pẹ̀gàn.
Làbáké - ìwọ náà ṣáà rí i. Láti ìsìnyí lọ, ẹnikẹ́ni kò lè wọ àárín wa mọ́."
Láìsí àní-àní, èyí ń bá àwọn tí wọ́n ní i lọ́kàn pé ìgbéyàwó yìí kò ní wáyé - láì yọ ìyá Àlàmú sílẹ̀.
Ìyá náà kò fara mọ́ ìbáṣepò ọmọ rẹ̀ pẹ̀lú ọmọbìnrin tí ó wá láti ẹ̀yà mìí ràn yìí, ọmọbìnrin tí ó dá ṣáṣá tó sì já fáfá - bí i ẹnu abẹ́rẹ́; ọmọbìnrin ẹlẹ́jọ wẹ́wẹ́ yìí; tí ó kàwé gan-an tí ìgbéraga sì ti gùn.
Àwọn ẹbí Àlàmú fẹ́ obìnrin tí yóò fún ọmọ lọ́mú lámuyó ní gbogbo ìgbà, obìnrin tí ẹ̀yìn rẹ̀ gba ọ̣mọ̣, tí yóò ró ìró gírígírí tí á sì fún ọ̀já mọ́ ọ̀n; obìnrin tí yóò lè kọ àwọn orin ìrẹmọlẹ́kún pẹ̀lú ohùn dídùn láti lè rẹ ọmọ tẹ́.
Ṣùgbọ́n Àlàmú ọmọ wọn kò rí i bí wọ́n ṣe ń rí i, ó sì tẹ̀síwá jú nínú ìbáṣepọ̀ rẹ̀ pẹ̀lú Làbákẹ́.
Ẹ̀sùn pé Làbákẹ́ ti ka "ìwé tó pòjù" ló yà á lẹ́nu jù.
Pàápàá, bí ó bá rán tí bí Làbákẹ́ ṣe pa kọ́ọ̀ sìi ṣẹ́ akọ̀wé rẹ̀ tì ní Lọ́ńdọ́ọ̀nù tí ó ṣe àwáwí pé ìwé ti pọ̀jù fún òun láti kà.
Ó rántí bí wọ́n ṣe dìjọ jókòó fẹnu kò sí i pé kí Làbákẹ́ lọ ṣe kọ́ọ̀sì aṣerun lóge àti oge ṣíṣe níbi tí ó ti jàjà gba ìwé-ẹ̀rí Dípúlómà.
Àlàmú fi gbogbo èyí sí inú ara rẹ̀. Kò bá àwọn ènìyàn rẹ̀ jiyàn.
Ó kàn tẹ̀síwájú pẹ̀lú ohun tó ní lọ́kàn.
Kò sọ fún wọn pé Làbákẹ́ kì í ṣe obìnrin onìwée púpọ̀, kò sọ ọ́fún wọn pé aṣara lọ́sọ̀ọ́ tó kọ́ṣẹ́-mọṣé ni.
Àlàmú kò sọfún àwọn ènìyàn rẹ̀ pé ó ti gba àmì ti rẹ̀gẹ́gẹ́ bí i aṣaralọ́ṣọ̀ọ́ nílùú Lọ́ńdọ́ọ̀nù.
Kò sí ẹni tí ó rí gbogbo àwọn magasíinì àti ìwé ìròyìn tí Làbákẹ́ ti fara hàn gẹ́gẹ́ bíi omidan ológe àwòmáleèlọ.
Ènìyàn kan ṣoṣo tó mọ̀ nípa gbogbo èyí ni Àdìó, ọ̀rẹ́ tímọ́tímọ́ Àlàmú tí ó jẹ́ akẹ́kọ̀ọ́ ìmọ̀-òfin nígbà náà ní Lọ́ńdọ́ọ̀nù.
Díẹ̀ ló kù kí ìyá Àlàmú mọ irú iṣẹ́ tí Làbákẹ́ yàn láàyò láyé rẹ̀, lọ́jọ́ tí ó ń wo àwòrán inú ìwé ìfàwò ránsí rẹ̀ ní kété tí wọ́n ṣe ìgbéyàwó.
Hùn hùn, ṣé ìyàwó rẹ rè é Àlàmú?
Ṣé Làbákẹ́ rè é? ìyá àgbà náà ń bèèrè, ó nawó sí àwòrán ọmọbìnrin tí ó wọ ṣòkòtò jíǹsì tó lẹ̀ mọ́ ọn lára típẹ́ típẹ́ pẹ̀lú èwù péńpé tó fàyàá lẹ̀, ó sì rẹ́rìn-ín músẹ́.
Àlàmú wò ó dáadáa, kì í ṣe fún ìdánimọ̀ ṣùgbọ́n fún pípọ́n ẹwà rẹ̀ lé. Bẹ́ẹ̀ ni, Làbákẹ́ ni - pẹ̀lú ìdúró tó wuni. Tí gbogbo ibi tó lápẹẹrẹ lára rẹ̀ gírígírí hàn kedere.
Àwòrán Làbákẹ́ tí ó gba àmì ẹ̀yẹ ipò kìn-ín-ní nínú ìfigagbága magasíìnì Lọ́ńdọ́ọ̀nù nìyẹn.
Àwòrán tí wọ́n gbé sí ojú magasíìnì "Man"s world."
Àwòrán tí ó pa ẹgbẹ̀rún méjì pọ́n-ùn bìrìtì kó sápò Làbákẹ́ tí ó sì yọrí sí lẹ́tà ìbu-ọlá-fún tó lé ní igba láti ọ̀dọ̀ àwọn òǹkàwé magasíìnì "Man"s world" tó mọ rírì káàkiri gbogbo Íngílandì.
Wọ́n ń fẹ́ àdírẹ́sì. Wọ́n ń fẹ́ gbé e lọ jẹ oúnjẹ ọ̀sán, oúnjẹ alẹ́, láti jọ lọ ya àwòrán. Wọ́n ń fẹ́ gbà á lálejò, wọ́n ń fẹ́ fi àwòrán ráńṣẹ́ sí i àti bẹ́ẹ̀ bẹ́ẹ̀ lọ.
Màmá tẹ̀síwájú pẹ̀lú ọ̀rọ̀ rẹ̀, "wò ó Àlàmú, ìyàwó rẹ kì í bo àyà. Ó ń ṣí ọmú rẹ̀ sílẹ̀.
Kò yẹ kí obìnrin ṣe eléyìí. Ìwọ fún ra à rẹ kò lè sọ fún ìyàwó rẹ kí ó de bọ́tíìnì aṣọ rẹ̀ dáadáa...."
Màmá tún ṣí ojú ìwé mìíràn nínú ìwé àwòrán náà:
"Wá wò ó Àlàmú, wo ìyàwó rẹ bí ó ti ṣí ikùn sílẹ̀. Wo bí Làbákẹ́ ṣe yẹ itan, wo bí ó ṣe na ẹsẹ̀.
Màmá tún ṣí ojú ìwé mìíràn, ó sì pòṣé pẹ̀lú ìrira bí ojú rẹ̀ ṣe ń rí àwọn àwòrán mìíràn.
"Wo òmíràn tó burú jáì... Wo ìyàwó rẹ bí ó ti ń yí ní ilẹ̀ẹ́lẹ̀ tí ó sì ju ẹsẹ̀ kan sókè.
"Wo eléyìí,......àti ......eléyìí náà!." Màmá ju ìwé àwòrán Làbákẹ́ sílẹ̀pẹ̀lú ìbànújẹ́, ó hàn pé eléyìí kọ̀ tẹ́ ẹ lọ́rùn.
Ìbáṣepò rẹ̀ pẹ̀lú Làbákẹ́ kò dán mọ́rán rárá.
Ìgbàkigbà tí wọ́n bá pàdé, ọ̀rọ̀ wọn máa ń dà bíi òwe "Àáyáà ti Ògúngbè," ọdẹ ni Ògúngbè, ó gẹ̀gùn sílẹ̀ de àáyá.
Bí àáyá ti ń bọ̀, ó kóra ro, nítorí pé ó fura pé ewu ń bẹ nítòsí. Ó nàró, ó wò yíká.
Ògúngbè tó ń dúró dè é bẹ̀rẹ̀ mọ́lè. Nígbà tí àáyá kò rí nǹkan abàmì, ótún bẹ̀rẹ̀ mọ́lẹ̀. Ògúngbè tí ó ń ṣọ́ ọ náà nàró, ó ń gbaradì láti yìn ín ní bájínátù.
Ìhùwàsí àti ìṣesí Màmá kò ṣe Làbákẹ́ ní nǹkan. Kò tiẹ̀ mì ín rárá. Ó ń fara mọ́ gbogbo ìwà màmá, inú Àlàmú sì dùn pé kò sí ìjà kankan.
Ìyálenu ni pé gbogbo wàhálà Làbákẹ́ kò nínǹkan ṣe pẹ̀lú màmá tàbí ẹlòmìíràn. Bí kò ṣe ọkùnrin tó gbé e wọlé fún "ìgbà tó dára àti ìgbà tó burú."
Àlàmú ń ṣe gbogbo ohun tó ṣeéṣe láti bíi nínú, láti dà á láàmú.
Ó ń mọ̀ọ́mọ̀. Ó ti bẹ̀rẹ̀ si ímu ọtí, ó sì ń fa sìgá.
Kò lè gba ẹ̀rí rẹ̀ jẹ́ mọ́. Oríṣìírísìí àwọn ènìyàn ni ó ti ń bá rìn - àwọn oní jàgídíjàgan, àwọn tíì wọn ṣà ìdáni lójú - irú àwọn ọkùnrin ìgboro.
Ẹ̀rín ìkoòkò afiniṣẹ̀sín ni Àlàmú máa ń fi dojú kọ ọ́ ní gbogbo ìgbà.
Kí ni nǹkan tó ń pa Àlàmú lẹ́rìn-ín nípa rẹ̀? Kí ni ìdí tó ṣe ń fi òun ṣe yẹ̀yẹ́?
Ẹ̀ṣẹ̀ wo ni òun dá gan an? Kòsí èyi to wa sọkan rẹ̀. Kí ó tiẹ̀ lọbẹ́ẹ̀ tàbí kí ó pẹ̀tù sí i nínú. Ní ìlòdì sí èyí, á máa wò ó. Ádúró de ohun tí yóò jẹ́ àbájáde ìṣe wèrè tí ó ń ṣe lọ́wọ́.
Làbákẹ́ náà kìí pẹ́ bínú. Kò níì gbàsára, òun náà sì le.
Ó lèbínú tàpa sáṣẹ. Ó mọ bí wọ́n ṣe ń fi ojú pípọ́n hàn kí ó sì fi ẹ̀rín ṣẹ̀sín ènìyàn.
Tí nǹkan bá ń tẹ̀síwájú lọ báyìí láàárín wọn, ó mọ nǹkan tó lè ṣe, kì í kúkú ṣe aṣiwèrè.
Àlàmú kò sì gbọ́dọ̀ dá a lẹ́bi fún ohunkóhun tí yóò jẹ́ àṣẹ̀yìn bọ̀ nǹkan tó ń ṣẹlẹ̀.
Nílé, Làbákẹ́ ti wá ń báìgbà yí, ó ń ṣọ́igbá rẹ̀, ó sì ń mú inú ara rẹ̀ dùn pẹ̀lú Tinú àti Sènábù.
Àwọn yìí ni wọ́n ńdúró tìí nígbàkugbà tí Àlàmú bá ti yọ́ lọ gbádùn ayé níì gboro pẹ̀lú olólùfẹ́ ìkọ̀kọ̀ rẹ̀ - olólùfẹ́ rẹ̀ tí ó ń toléfún lọ́wọ́.
Ẹ̀rọ amómitutù, amóhùn-máwòrán àti fáànù olókè ti ṣáájú rẹ̀ lọ. Bóyá àwọn àga ni yóò kàn, gáàsì ìdáná ti gbogbo rọ́ọ̀gì àti kápẹ́ẹ̀tì..........
Tó bá yá lọ́jọ́ kan, á wá ṣàkíyèsí pé Àlàmú fúnrare ti lọ, tí kò sí ní padà wá mọ́ láé.
Kí ni ẹ̀ṣẹ̀ rẹ̀ gan-an tí Àlàmú fi wá fẹ́ figi gún àjọṣepọ̀ wọn.
Ìfòpinsí ìgbéyàwó lábẹ́ òfin gbọ́dọ̀ ní àtì lẹ́yìn, ìdí abájọ tí ó mún ádóko ní ilẹ́ ẹjọ́, láì jẹ́ bẹ́ẹ̀ ilé-ẹjọ́ á sọwọ́ ẹjọ́ náà sílẹ̀, wọ́n á díye lé olùfìsun láti san.
Òun gan an ni óyẹkí ó pé Àlàmú lẹ́jọ́fún ìkọ̀sílẹ̀ ìtànjẹ.
Láìsí àní-àní, irú ẹjọ́ bẹ́ẹ̀ rọrùn láti borí.
Kò níí nílò agbẹjọ́rò kankan láti ro irú ẹjọ́ bẹ́ẹ̀.
Á fi ìdí rẹ̀ múlè, tí kò sì ní í sí iyè méjì nípa rẹ̀. Àlàmú yóò sì jẹ̀bi, wọn á sì bá a wí.
Ṣé Àlàmú ń kó kúrọ̀ nílé lóòótọ́ ni?
Nǹkan abàmì bí i Ìtàn-Àròsọ.
Ṣùgbọ́n ṣé kò lè ṣe é ni?
Ṣé ìwọ gbẹ̀rí ọkùnrin jẹ́ ni? O mà ń tan ara rẹ̀!
Nítorí kò sí nǹkan tí ọkùnrin ò lè ṣe láì nááni nígbà tí nǹkan tó tàsé bá ṣẹlẹ̀.
Ọ̀dájú ọkùnrin lẹ̀ kọ̀ láti yọjú sí ibi kóòtù ìgbéyàwó lọ́jọ́ ìgbéyàwó rẹ̀!
Áwọ́gi lé ayẹyẹ ìgbéyàwó láì jẹ ẹnikẹ́ni lẹ́bẹ̀! Ọkùnrin! Lẹ́yìn ìgbádùn ọtí, ọkùnrin lè sùn gbalaja sí àárín títì kí ó ní kí ọkọ̀ tí ó ń bọ̀ yára gun orí rẹ̀ kí ó sì rán an lọ sí ọ̀run kíákíá.
Ọkùnrin pẹ̀lú ìdájú, ó lè ṣe àdéhùn ìgbéyàwó olófin kejì, kí ó ṣì wà nínú ìgbéyàwó "títí-ikú-óò-fi-yàwá" àkọ́kọ́ rè!
Ó lè di ẹrù rẹ̀ kí ó kó kúrò nínú ilé rẹ̀ kí ó lọ ṣe àlejò ní ilé olólùfẹ́ rẹ̀ kan.
Kò sí bí ènìyàn ṣe lè dá ọkùnrin tí ò bá náá ní dúró.
Ọkùnrin ni Àlàmú, ó lè dájú, bí ó tilẹ̀ jẹ́ pé kò sí ìdí fún un láti ṣe bẹ́ẹ̀, ṣùgbọ́n nǹkan ò ṣe é gbẹ́kẹ̀lé ní ilé ayé abàmì tí ò gún régé yìí.
Làbákẹ́ sì ń ṣe jẹ́jẹ́.
Tinú kékeré rá lọ sí ọ̀dọ̀ rẹ̀, ó sì dìde di orúnkún ìyá rẹ̀ múfún ìrànlọ́wọ́.
Làbáké fa ọmo náà mọ́ra tìfẹ́-tìfẹ́, ó sì wo inú ojúrẹ̀ ó sì ń fọwọ́ pa á nímú.
Tinú rẹ́rìn-ín músẹ́, ó ń ṣe àfihàn eyín iwáju rẹ̀ túntún.
"Bàbá-ba-ba-ba," ó ń sọ̀rọ̀ wẹ́rẹ́wẹ́rẹ́.
Làbákẹ́ tẹ́tí tìyanu-tìyanu. Kódà, ó dùn mọ́ ọn, ó yàá lẹ́nu pé "bàbá" ni ọ̀rọ̀ àkọ́kọ́ tí Tinú á kọ́kọ́ sọ láyé rẹ̀.
"Bà-bá-bà-bá..........bàbá.......bà-bá-bá," ọmọbìnrin kékeré náà pariwo sí ìpayà Làbákẹ́.
"Ta ni bàbá rẹ Tinú?," Làbákẹ́ bèèrè pẹ̀lú ìtẹjúmọ́ rẹ̀. "Ǹ jẹ́ o mọ bàbá rẹ, Tinú?,
ṣé o lè rákòrò lọbá a kí o sìrẹ́rìn-ín músẹ́bí o ṣe rẹ́rìn-ín músẹ́ sí mi kí o sọ pé "bàbá-bàbá." Wò ẹ́!
Àṣé o lè ní fẹ̀ẹ́ bàbá rẹ? O ò sì ní pé"màmá-mà-mà-mamàmá"! Ódáa Tinú, bàbá rẹ dà bayìí?
Bàbá tó o fẹ́ràn púpọ̀? Sọfún mi? O ò mọ̀? Ibè lo wà! Ó dáa Tinú, màá sọfún ẹ. Bàbá rẹti jáde bí ó ti ń ṣe.
Tí ó ń fi wá sílẹ̀. Ìyẹn ńkọ́? O fẹ́ẹbẹ́ẹ̀?
Làbákẹ́ rí nǹkan tó jọ àyípadà nínú ìwòojú ọmọ rè tí ò mọ̀kan yìí.
Tinú ti pa ẹnu rẹ̀ dé bayìí. Kò rẹ́rìn-ín músẹ́ mọ́, tí kò sì sọ̀rọ̀ wẹ́rẹ́wẹ́rẹ́ mọ́.
"Àṣé ó tiè yé ọ Tinú?," Làbákẹ́ túbọ̀ ń bá Tinú sọ̀rọ̀, "Àṣé gbogbo rẹ̀ yé ọ?,
Inú rẹ kòsì dùn sí i - bí tèmi kò ṣe dùn? Ta ló ní o ò ní làákáàyè!
Mo ní ọmọ onílàákáàyè lọ́mọbìnrin. Mo ní ọmọ tó gbọ́n lọ́mọbìnrin.
Tinú, sọfún bàbá rẹ nígbà náà pé kó máa dúró nílé kí ó sì máa ṣètọ́jú gbogbo wa láti ìsinsìnyí lọ.
Nísinsìnyìí tí inú rẹ kò dùn sí ibí i tèmi yìí.
Ní kí bàbá rẹ sọ orúkọ obìnrin tó wà níta yẹn tí ó ń jí bàbá rẹ mọ́ wa lọ́wọ́.
A fẹ́ mọ orúko rẹ̀, kí a sì pariwo rẹ̀ fáráyé gbọ́.
Sọfún bàbá rẹ kí ó má jẹ́ kí obìnrin yẹn tàn-án.
Owó rẹ̀ nìkan ló ń tẹ̀lé.
Ṣé wà á sọfún -un?
Wàá jíṣẹ́ mi Tinú? Ọmọ tó gbọ́n. Ọmọ tó gbọ́n dáadáa. Ó dáa bẹ́ẹ̀."
Tinú fẹ̀rín dún, ó sì bẹ̀rẹ̀ si írá lọ.
Ṣùgbọ́n ó déédé dúró, ó sì wẹ̀yìn wo ìyá rẹ̀ lẹ́ẹ̀kan sí i -bí igbà tó bá fẹ́ bèèrè pé "nígbà wo ni bàbá máa padà dé?" Kò sẹ́ni tó mọ̀. Ó jọ ọ́ pé Làbákẹ́ ti fèsì.
"Bóyá á dé ní ọ̀gànjọ́ òru nígbà tí gbogbo wa bá ti sùn."
Làbákẹ́ ti ṣì í.
Kódà, Àlàmú ti wà lẹ́nu géètì tí ó ń tẹ fèèrè ọkọ̀ tí ó sì ń ké pè é láti inú ọkọ̀.
"Làbákẹ́........ Làbákẹ́.......jọ̀wọ́........ Làbákẹ́."
Ọkọ̀ ìjàpá bítù ni. Nígbàtí Làbákẹ́ máa jáde síta, èéfín tí ọkọ̀ náà tu jáde kòtí ì parẹ́ tán kò sì ṣeéṣe fún un láti rí ẹni tí awakọ̀ jalopí náà jẹ́. Làbákẹ́ rí i pé ọkọ rẹ̀ ló ń wa ọkọ̀.
Ó gbé ìgbésẹ̀ díẹ̀ tí kò dájú síwájú, ó sì dúró.
Ó sún síwájú díẹ̀ sí i, ótún dúró wòye. Kí ni Àlàmú ń ṣe nínú ọkọ̀ dékumágolo jágbajàgba ẹlẹ́sẹ̀ mẹ́rin yìí?
"Máa bọ̀, Làbákẹ́ èmi ni"
"Bẹ́ẹ̀ ni.......bẹ́ẹ̀ ni. Mo mọ̀ pé ìwọ ni Àlàmú ........ṣùgbọ́n.......ṣùgbọ́n."
"Dákun Làbákẹ́. Bá mi ti ọkọ̀ yìí. Tí díẹ̀ ni.
Ó nílò títì, bíbẹ́ẹ̀ kò ní dáhùn.
Ó ṣè è dákú nísinsìnyìí ni.
Bóyá nǹkankan ti ń ṣe kọ́ńtáàti rẹ̀.
Ó sì lè jẹ́ bátììrì. Àlàmú fẹyín, ló bá bú sí ẹ̀rín.
Làbákẹ́ dúró fẹsẹ̀ múlẹ̀ láì mọ̀ nǹkantí yóò ṣe. Ẹnu rè si yà á.
"Màá gbé e sí jíà kejì, kí n sì ṣí ilé epo rẹ̀.
Ìwọ á kàn tì í.
Óyá gbìyànjú ẹ̀.
Títì díẹ̀."
Làbákẹ́ kò mira
"Ọkọ̀ ta lèyí Àlàmú?," óbéèrè pẹ̀lú ìrújú pátápátá.
"Ọkọ̀ wa. Ọkọ̀ tuntun wa Làbákẹ́," Àlàmú dáhùn. "Mi ò báti jẹ́ kí o mọ̀ tẹ́lẹ̀. Ṣùgbọ́n kọ́kọ́ bá mi t............."
"Ọkọ̀ tuntun!" Làbákẹ́ jágbe mọ́ ọn, "Ìwọ pe èyí ní ọkọtuntun? Kí ló ṣe ọkọ̀ pijó 504 rẹ tí o wà jáde láàárọ̀ yìí Àlàmú?."
"Ẹẹẹn, wàhálà ẹ́ńjíìnì ọkọ̀ Làbákẹ́. Atọ́kọ̀ṣe ní owó àtúnṣe rẹ̀ yóòtó ẹgbẹ̀rún méjì náírà, ìdí ni wí pé gbogbo ẹ́ńjíìnì ni yóò ní lá ti tú palẹ̀."
Làbákẹ́ tẹ́tí, láì gbàgbọ́, láì gbọ́kàn lé e.
Ní òwúrò ọjọ́ náà, ó gbọ́ bí Àlàmú ṣe ń tẹná mọ́ ọkọ náà. Tí ẹ́ńjíìnì rẹ̀ sì dáhùn dáadáa, ẹ́ńjíìnì náà ṣì ń siṣẹ́ bí i ti ọkọ̀ tuntun tí ó ṣẹ̀ jáde láti iléeṣẹ́.
Kí ló ti yára ṣe ọkọ̀ láàárín ásìkò tí Àlàmú kúrò nílé láàárọ̀ àti ọ̀sán yìí?
"Nísinsìnyí Àlàmú," Làbákẹ́ tẹ̀síwájú, "Níbo ni ọkọ̀ náà wà, ṣé lọ́dọ̀ mẹkáníìkì?"
"Ẹẹnn. Rárá. Bẹ́ẹ̀ kọ́. Ẹẹn. ṣo rí i. Ibo ni a ti máa rí adúrú owó yẹn láti tún un ṣe?, lo yẹ kí o béère.
Fún ìdí èyí, mo........mo......tà áláti ra.....ra eléyìí."
"Dúró ná, Àlàmú ," Làbákẹ́ kò gba etí rẹ̀ gbọ́, "Kí ni mo gbọ́ tó o wí yẹn?
Pé o ta ọkọ̀ pijó 504 láti ra ọkọ̀ ìjàpá bítù tó ti relé yìí?
Ṣé o ò mọ̀ pé owó iyebíye lo máa run sórí eléyìí láti ṣètọ́jú rẹ̀." Làbákẹ́ béèrè.
Ó wo ọkọ rẹ̀ láwòfín láti orí dé ẹsẹ̀, ìrújú dé bá a lórí wèrètó ṣẹ̀ ń dé sí i, irú ọkùnrin wo nìyí? Báwo ni a ṣe lè ṣàlàyé irú ọkùnrin yìí?
Ṣé ọkọ rẹ̀rè é lóòótọ́? Ó ń wò bíì gbàtí àrá bá sán bá a, ó ń wo idán iwájú rẹ̀.
Àlàmú bọ́ sílẹ̀, ó sì ń ti ọkọ̀ ìjàpá rẹ̀ fún rarẹ̀, ó ń fi ọwọ́ ọ̀tún yí ọwọ́ rẹ̀ láti ìta. Ọkọ̀ náà dún bí òwìwí, ó sì ta gbọ̀n-ọ́n gbọ̀n-ọ́n wọ inú ọgbà ìgbọ́kọ̀sí.
Eruku kíki tí ọkọ̀ náà tú jáde nígbà tó dúró lójijì láìpẹ́ yìí ti pòórá pátápátá. Eruku náà ti lọ sínú afẹ́fẹ́, óti pò pọ̀ mọ́ òfuru fú ojú ọ̀run ọ̀sán náà.
Àlàmú húkọ́, ó yí àwọn fèrèsé ọkọ̀ náà sókè, ó sì wọlé lọ, ó ń gun àtẹ̀gùn ilé lọ lẹ́sọ̀lẹ́sọ̀.
Làbákẹ́ kù gìrì tèlé e, ó sì bá a ní yàrá ìgbàlejò. Ó gbá a mú lọ́rùn aṣọ rẹ̀, ó sì mì ín jìgìjìgì.
"Sọ ìtumọ̀ gbogbo eléyìí fún mi! Sọfún mi! Kíni gbogbo rẹ̀ dálé? Mo fẹ́ mọ̀! Ìsìnyí ni mo gbọ́dọ̀ mọ nǹkan tó yíwọ́ gan-an! Kí ni nǹkan náà? O ò ní fi ibí yìí sílẹ̀ àyàfi to bá sọ gbogbo rẹ̀ fún mi Àlàmú!
Kò sí nǹkankan Làbákẹ́. Kò sí. Gbà mí gbọ́. Kò sí.
Ṣé mo yà ẹ́ lẹ́nu lọ́nàkọnà? Pẹ̀lẹ́ pẹ̀lẹ́.
"Kílódé? Kí ni Àlàmú?," ìpòruru dé bá Làbákẹ́. Ó dẹ ọwọ́ rẹ̀ lọ́rùn ọkọ rẹ̀ díẹ̀díẹ̀, ó sìkó o lé èjìká ọkọ rẹ̀ pẹ̀lú ìtúúbá.
"Ṣé o ní kò sí nǹkan Àlàmú?"
Ìṣọwọ́ sọ̀rọ̀ rẹ̀ ní ìgboyà tí ó fu ni lára nínú: kò dánilójú tó. Kò sì dá Làbákẹ́ lójú.
Ó ní,"Ódáa, ó dáa. Sọfún mi, Àlàmú kí ló padà ṣẹlẹ̀ sí ẹ̀rọ amómitutù àti amóhùn-máwòrán wa. Fáànù alásomájà wa. Má sọfún mi pé wọ́n ṣì wà lọ́dọ̀ àwọn alátùn-ún-ṣe rẹ o -Lẹ́yìn òsè mẹ́ta!"
Ibẹ̀ ni wọ́n ṣì wà Làbákẹ́. Lọ́dọ̀ àwọn alátùn-ún-ṣe ṣì ni. Ṣé o mọ̀ pé ẹm.......ẹ......ha ha ha ha.....hun.......hun-ha ha ha ha.....hun hun hun-ha ha ha ha!
Làbákẹ́ wo gbogbo yàrá ìgbàlejò rá-rà-rá, o pariwo! Ó sì ṣàkíyèsí pé àwọn nǹkan mìíràn kò sí níbẹ̀ mọ́!
Àlàmú ,siriyó dà? "Olúwa mi ò! Rédíò dà?
Làbákẹ́ kò dúró fún èsì kankan mọ́. Kò fẹ́kí Àlàmú bẹ̀rẹ̀ àwọn ìtàn nípa mọ̀nà mọ́ná, alátùn-ún-ṣe àtin ǹkantí kòjọ ọ́ fún un.
Ó sáré wọ yàrá rẹ̀ lọ, ó sì ti ara rẹ̀ mọ́ ibẹ̀. Kíá, ó ti ń mí lókèlókè, ó ń bú sí igbe, ó ń pohùn réré ẹkún.
"Ó ti jáde! Ó ti kúrò lókàn rẹ̀! Ọlọ́run ò! Àlàmú kò mọ ohun tó ń ṣe mọ́! Kò mọ ohun tó ń ṣe mọ́ rárá! Wèrè.......wèrè! Àlàmú ti ya wèrè! Kò sí àní-àní nípa èyí. Ọlọ́run ò, Ọlọ́run ò!
Làbákẹ́ nìkan kọ́ ló dájọ́ rẹ̀ báyìí.
Ní òwúrọ̀ ọjọ́ kejì, ẹjọ́ àwọn alásọbótò àdúgbò dún sí etí rẹ̀bí ó ṣe rí wọn tí wọ́n ń kọjá níwájú géètì ilé wọn. Kò sí àní-àní, wọ́n mọ̀ọ́mọ̀ sọ ọ́ ni.
Ọ́n ní ìmọ̀ràn díẹ̀ tí kò bèrè fún fún un. Àwọn ọ̀rọ̀ ìtanijí mìí ràn fún un nípa ọkọ rẹ̀. Àti àwọn ọ̀rọ̀ ìyánu díẹ̀, láti fi dá wọn mọ̀ pẹ̀lú ìbànújẹ́ rẹ̀yìí, àti ọ̀rọ̀ àdúrà gan an pàápàá.
Wọ́n kò wò ó lójú tààrà láti sọ ọ́.
Wọ́n kàn ń kọjá lo ni - wọ́n díbọ́n bí ìgbà tí wọ́n bá ń lọ ibìkan! - Wọn kò tiẹ̀ gbìyàn jú àtikí i.
Ohun tí wọ́n kàn ń ṣe ni títú kẹ̀kẹ́ ọ̀rọ̀ ohun tí wọ́n ní lọ́kàn - láì sọ pàtó, wọ́n á kọ́jú sí òfurufú láti sọ ọ́.
Ṣùgbọ́n á já geere fún àwọn tó létí láti gbọ́ ọ.
Làbákẹ́ létí, ó sì tẹ́tí sí àwọn ará àdúgbò wọn yìí.
"Rírín ẹ̀rín bí ìkokò ní àsìkò tí kòtọ́ jẹ́ àmì aágànná. Fura o. Fura o.."
"Tí àwọn ìkà ayé yìí bá fẹ́ ba ti ènìyàn jẹ́, wọn á mú un rẹ́rìn-ín, wọn á da orí rẹ̀ rú, kò sì ní mọ ohun tí ó ń ṣe mọ́.
Wọn á mú un rẹ́rìn-ín lójú mọmọ, wọn á mú un rẹ́rìn-ín lọ́gànjọ́ òru."
"A kò lè sùn lóru. Gbogbo rẹ̀ ni à ń gbọ́. Aruwo rẹ̀ ń dún sí wa létí.
Ẹ̀rín... Ẹ̀rín... Ẹ̀rín... Ìṣọ́ra ní láti wà, bíbẹ́ẹ̀ kọ́!..."
"Àánú. Àwa ò ní nǹkan mìí rànbí kò ṣe àánú.. Àánú fún ìwọ obìnrin tí ò ń bá a gbé. Ro bí wàhálà ṣe ń wọnú ayé rẹ... Àánu..."
Ó ní láti se nǹkan si i. Ni kíákíá si ni pẹ̀lú. O ní láti jáde síta kí o wá ìrànlọ́wọ́. Ẹ̀ ń ti ara yín mọ́ ilé fún gbogbo ọjọ́! Kò síì ṣòro tó níyanjú lọ́ nà yẹn!
"Ọlọ́run á ràn yín lọ́wọ́. Ọlọ́run á ṣí ojú yín àti etí yín. Ẹ ẹ́ lè ríran rí ara yín bí ẹ ṣe wàyìí. Àwa wí!"
Èyí bá Làbákẹ́ níbi burúkú. Ó ti fẹ́rẹ̀ ẹ́ pa ọkàn rẹ̀ pọ̀ sọ́nà kan.
Láì lo àsìkò láti ṣe àgbéyẹ̀ wòn ǹkan tí ó ń ṣẹlẹ̀, ó ń rò ó pé obìnrin kan wà nínú ayé Àlàmú!
Irú àìnírònú wo rè é! Ọ̀rọ̀ tí ó wà níwájú rẹ̀ yìí ta kókó gidi ni. Ó ti rí i tán.
Gbogbo rẹ̀ ni àwọn aládùúgbò rẹ̀ ti fẹsẹ̀ múlẹ̀ fún un yìí. Ẹ̀rí mìí ràn wo ni ó tún nílò?
Ilé ìwòsàn tí wọ́n ti ń ṣètọ́ jú àwọn alárùn ọpọlọ kán wà ní òpin ìlú - ní ìdojúkọ ìlà-oòrùn - ilé ọlọ́dà funfun lórí òkè.
Ilé ìwòsàn náà jọ àwọn ilé alákọ̀ọ́kànrun ìtòsí rẹ̀.
Àwọn àlejò ìlú máa ń wo apá ibẹ̀ ní ìwò àwò-má-leèlọ.
Ó rẹ wà láti wò - àwòrán àlàáfíà tí ó ṣe ojú jẹ́jẹ́ ni, bí ènìyàn bá ń wò ó láti ọ̀nà jíjìn.
Apá ibẹ̀ nínú ìlú ni Làbákẹ́ ṣe àbẹ̀wò sí nígbà tó kọ́kọ́ dé láti ìlú òyìnbó.
Ó dìídì lọ sí ilé ìwòsàn náà láti lọ kí ọ̀rẹ́ rẹ̀ tí ó jẹ́ nọ́ọ̀sì tí ó pè é.
Títì ọlọ́dà tó wà lọ́nà ilé ìwòsàn náà tẹ́jú, ẹ̀gbẹ̀ẹ̀gbẹ́ rẹ̀ lọ́tùn-ún lósì ni wọ́n tọ́jú dáadáa, tó sì mọ́ féfé.
Ṣùgbọ́n bí wọ́n ṣe ń ṣí géètì lọ́jọ́ náàni Làbákẹ́ ti mọ̀ pé láìsí àní-àní, ilé ẹ̀rù ni òun wọ̀.
Ọkùnrin ọ̀dọ́ kan ni ó já ara rẹ̀ sí ìhòòhò, ó sì ń sá káàkiri ọgbà ilé ìwòsàn náà pẹ̀lú ẹ̀rín kèé kèé.
Àwọn èṣọ́ ọgbà ilé ìwòsàn náà sáré lé e, wọ́n sì rí i mú, wọ́n gbìyànjú láti wọ aṣọfún un tipátipá láti lè bo ẹ̀sín ara rẹ̀.
Ọkùnrin náà tún bẹ̀rẹ̀ ẹ̀rín aláriwo, ó sì ń yọ orí sókè bí i ti aláǹgbá orí àpólà.
Ẹ jẹ́ n jó, ẹ fi mí lẹ̀ kí n jó, ó pariwo. "Àwọn ènìyàn ti ń dúró, wọ́n ń dúró láti rí ijó mi.
Màá jó." Wọ́n á búra pé wọn ò rí́ enìkankan tó jó jù bayì lọ. Ẹ fi mí lẹ̀! Ẹ jẹ́ n jó fún àwọn èyàn mi! Màá jó! Ó bẹ̀rẹ̀ si íjìjàkadì pẹ̀lú àwọn ẹ̀ṣọ́ ọgbà ilé ìwòsàn náà.
"Wà á jó." Làbákẹ́ gbọ́ èsì ọ̀kan lára àwọn ẹ̀ṣọ́ náà tì káàánú pé, "Wà á jó dáa dáa arákùnrin... ṣùgbọ́n má ṣe jó ní hòòhò... Nǹkan tí à ń sọ nìyẹn. Jẹ́ ká múra fún o sílẹ̀ fún ijó ńlá náà. Dúró! Dúró!
Arákùnrin ọ̀dọ́ náà lọ́ra lẹ́ẹ̀kan sí ió sì tu dànù.
Kí àwọn ẹ̀ṣọ́ náà tó mọ ohun tí ó ń ṣẹlẹ̀, Ọkùnrin náà ti wà lẹ́nu géètì ilé ìwòsàn náà ní ìhòòhò ìbíǹbí, ó fẹ́ sá lọ - sí ibi eré ijó rẹ̀!
Ìṣẹ̀lè yìí mú Làbákẹ́ lọ́kàn. Kò rí irú ìṣẹ̀lẹ̀ bẹ́ẹ̀ rí. Bí ó tilẹ̀ jẹ́ pé ó ti máa ń rí àwọn wèrè ni àwọn ibi tó lórúkọ ní ìlú, ọ̀gángán Mọ́kọ́lá, ìyànà títì Gẹ́gẹ́, ọjà Dùgbẹ̀, ibùdókọ̀ Ògùnpa àti níwájú sinimá Síkálà.
Èyí ni ìgbà àkọ́kọ́ tí ó rí èyí tí ó burú jáì débi jíjá ara rẹ̀ sí ìhòòhò ìbíǹbí, tí èdè Gẹ̀ẹ́sì sì já geere lẹ́nu rẹ̀, wèrè alákọ̀wé.
Ọkàn Làbákẹ́ bẹ̀rẹ̀ si í lù kì-kì-kì .
"Ilé ìwòsàn tí wọ́n ti ń ṣètọ́ jú àwọn alárùn ọpọlọ rè é Làbákẹ́," Rẹ̀mí ọ̀rẹ́ rẹ̀ rán an létí níì ṣọ̀rọ̀ kẹ́lẹ́kẹ́lẹ́. "Kì í ṣe ilé ìwòsàn kan ṣá. O ò sì tíì rín ǹkankan rárá, ayé ọ̀tọ̀ ni a wà níbí́."
Làbákẹ́ wo ọ̀rẹ́ rẹ̀ ní ìwò tó ṣàjèjì, "Irú àwọn tí ẹ sì ń bá gbé rè é Rẹ̀mí?"
"Bẹ́ẹ̀ ni Làbákẹ́. Àwọn ènìyàn yìí nílò ìrànwọ́ ṣé o mọ̀.
A sì ń ràn wọ́n lọ́wọ́ gidi. Wọn kò wá láti ràn wọ́n lọ́wọ́ ni. Púpọ̀ nínú wọn sì ti ń gbádùn pẹ̀lú ásìkò, a sì ń dáwọ n sílẹ̀ láti lọ gbé ìgbéayọ̀ lẹ́ẹ̀kan sí i.
Ọ̀rẹ́ Làbákẹ́ nọ́ọ̀sì alárùn ọpọlọ, fún un ní àlàyé ìjìnlẹ̀ lórí àwọn àmì àti àpẹẹrẹ ìdàrúdàpọ̀ ọpọlọ.
Lákọ̀ọ́kọ́, aláìsàn náà kò ní bá ẹnikẹ́ni sọ̀rọ̀, wọn á kọ́kọ́ yà wọ inú ayé bòókẹ́lẹ́, ayé tí àwọn nìkan mọ̀, ìgbàyẹn ni ásìkò ìgbà-sẹ́gbẹ́ wọn.
Lẹ́yìn tí wọ́n bá ti darapọ̀ mọ́ ayé abàmì náà, wọn á bẹ̀rẹ̀ ipele mìíràn tí wọn á ti bẹ̀rẹ̀ si íbá àwọn ẹgbẹ́ àìrí wọn sọ̀rọ̀ nínú ayé àwọn alánìíjùọpọlọ. Wọn á sì máa bá wọn rẹ́rìn-ín, wọn á dọ́wẹ̀ẹ́kẹ̀ pẹ̀lú wọn.
Lẹ́yìn èyí, ní ipele mìíràn tí ó jẹ́ ipele kẹ́ta ni wọ́n á ti di ẹhà nnà, pẹ̀lú àwọn ará ayé lọ́kùnrin lóbìnrin tí á fẹ́ dàwọ́n láàmú, tí ò ní jẹ́ kí wọ́n gbádùn òmìnira tuntun yìí.
Èyí ni ipele ìjàkadì níbi tí àwọn aláìsàn yìí á ti máa lo òkò, igi àti eyín mímú wọn láti fi dojúkọ àwọn aláìṣẹ, tí wọn á ṣe wọ́n léṣe.
"Èyí ni àwọn àmì àti àpẹẹrẹ oríṣìíríṣìí," Nọ́ọ̀sì Rẹ̀mí kádìí ọ̀rọ̀ rẹ̀ nílẹ̀. Gbogbo àwọn àpẹẹrẹ wọ̀nyí wà lára oríṣìírísìí àwọn aláìsàn àrùn ọpọlọ. Àwọn ni, bí àpẹẹrẹ, asínwín gidi, asínwín onírẹ̀lẹ̀ àti asínwín ọlọ́jọ́ pípẹ́.
Làbákẹ́ dàbí i ẹni tí ó sọnù. Ọ̀rẹ́ rẹ̀ ti sọ̀rọ̀ jìnnà jìnnà síbi tó wà. Pẹ̀lú ẹ̀mí ìbẹ̀rù ni ó fi ń tẹ́tí.
Ìṣẹ̀lẹ̀ ilé ìwòsàn alárùn ọpọlọ yẹn tún wá sí ilórí, tí ó wá rántí tipá tipá ju ti tẹ́lẹ̀ lọ - nítorí ìjọra tí ó wà láàárín rẹ̀ pẹ̀lú nǹkan tó ń ṣẹlẹ̀ sí i lọ́wọ́ lọ́wọ́. Ó bẹ̀rẹ̀ si í mí lókèlókè.
Wèrè tí Làbákẹ́ rí ní ilé ìwòsàn lọ́jọ́ náà kò lè ju ọjọ́ orí Àlàmú lọ.
Ó dúdú, ó sì ga -bí i ti Àlàmú! Ó ń sọ èdè Gẹ̀ẹ́sì tó yan-ran-n-tí lẹ́nu, bí iti Àlàmú.
Àwọn ènìyàn sọ pé ọkùnrin náà ti lo àìmọye ọdún nílùú òyìnbó láti kẹ́kọ̀ọ́.
Wọ́n ní ó rí wàhálà àrùn ọpọlọ rẹ̀ ní kété tó dé sí ilé. Irú ìṣẹ̀lẹ̀ aburú wo rè é!
Làbákẹ́ tún rántí, tìrẹ̀lẹ̀, gbogbo àwọn àmì àti àpẹẹrẹ tí ọ̀rẹ́ rẹ̀ júwèé fún un.
Aláìsàn tí ó wà nílé ti wà ní ipele kejì yẹn. Bí ó ṣe ń yí lórí ìbùsùn inú yàrá rẹ̀, ó ń gbàdúrà pẹ̀lú omijé gbígbóná pékì ipele kẹ́ta má dé bá Àlàmú ní gbogbo ọ̀nà.
Nítorí ìyẹn á fa kí wọ́n mú u lọ sí ilé ọlọ́dà funfun lórí òkè fún ìtọ́jú kíákíá.
Àsìkò lágbára láti dárà lórí ìrísí àti ìròrí ẹnikẹ́ni: Pàápàá jùlọ àsìkò tí ó kún fún ọ̀pọ̀lọpọ̀ ìsòro.
Ní ti Àlàmú, àsìkò tí ó kún fún ìṣòro yìí kò fi ẹ̀mí àti ara rẹ̀ sílẹ̀.
Láà̀árín àsìkò tí ò pọ̀, oṣù márùn-ún, awọ̀ ara rẹ̀ ti kú, o sì ti bajẹ́ tí ó fi jẹ́ ó dàbí i ẹni tí ó ti dàgbà ju ọjọ́ orí rẹ̀̀ lọ. Ọjọ́ ń yí lọ bí ọwọ aago, wọ́n sì ń darà fún un.
Irunmú rẹ̀ ti kún àkúnju. Irun ibẹ̀ dúró sọọrọ, ó sì gùn kọjá ètè òkè rẹ̀ bí igbó ilẹ̀ tí wọn kò ì tì dáko lorí rẹ̀ rí.
Igbó irun kìjikìji tí ò ṣe é wọ̀ ni ó ti hù lorí rẹ̀, tí ó ń jẹ́ kí olórí sì jọ ọ̀dẹ̀.
Láràárọ̀, á ti ìyarun bọ igbó kìjikìji orí rẹ̀ pẹ̀lu ìgbìyànjú díẹ̀, òkè ojú rẹ̀ á sì hun jọ.
Bí ẹ̀ẹ̀mejì sí ẹ̀ẹ̀mẹ́ta ni omi ojú ṣara jọ sí ojú rẹ̀ bí ìyarun gígùn náà ṣe ń kọjá nínú igbó àkúnjù tó wà lórí rẹ̀̀.
Nígbà mìíràn, kì í lo ìyarun rárá. Á kàn fọwọ́ tẹ igbo irun rẹ̀ mọ́lẹ̀ pẹ̀lú àtẹlẹwọ́, á wá tètè kúrò nínú ilé kí Làbákẹ́ tó máa polongo tako ìmúra rẹ̀ bí i irun tí kò túnṣe, ìrísí tí kò mọ́ tó àti bẹ́ẹ̀ bẹ́ẹ̀ lọ̣.
Ṣùgbọ́n nísinsìnyí, bí ó ṣe ń wo inú dígí, ó rí i pé òun ní láti ṣọ́ra diè sí i nípa ìrísí òun.
Ìwò ẹni tí ìyà jẹ hàn lójú rẹ̀ bí ó ṣe ń wo ara rẹ̀ nínú dígí. Pẹ̀lú àìbalẹ̀ àyà, ẹyin ojú rẹ̀ yípo nínú àkọ̀ rẹ̀̀.
Ẹ̀rẹ̀kẹ́ rẹ̀ sì ti pa pó. Ohun tí Àlàmú rí nínú dígí kìí ṣe ohunkóhun bí ko ṣe òjìjí ara rẹ̀ tẹ́lẹ̀ rí.
Abájọ tí àwọn ènìyàn fi máa ń wò ó tìyanu-tìyanu, tìfuta-tìfura. Ó rántí ìwò ìbéèrè tí àwọn ènìyàn wò ó, nígbà tó bọ́lẹ̀ nínú ọkọ̀ Volkswagen rẹ̀, tí ó sì rìn òpópónà kọjá, tí ó lọ sí ilé ìfowópamọ́ sí lọ́jọ́ yẹn.
Wọ́n ń yírí wẹ̀yìn ní àìmọye ìgbà tí wọ́n ń wò ó tí wọ́n sì ń kùn - ó bẹ̀rẹ̀ si í wò pé kí ló fà á.
Ó rántí pé wọ́n wo òun bẹ́ẹ̀ nígbà ti òun kọ́kọ́ déìlú òyìnbó. Ní òpópónà Lọ́ńdọ́ọ̀nù àti àwọn ilé ìtajà káàkiri nínú ọgbà Yunfásitì, àwọn ọlọ́run yíyi lọ́kùnrin lóbìnrin ń wò ó láti kọ̀rọ̀ ojú wọn, wọn á ṣẹ́jú wọn á sì pòṣé sí i.
Kíákíá, àwọn ènìyàn ń kọjá lára rẹ̀ láì dáhùn sí kíkí rẹ̀. Ìgbàkugbà tó bá sì dá sí ọ̀rọ̀ kan, wọn á kọ orí kúrò níbẹ̀, wọn á sì kúrò bí ìgbàtí wọ́n bá ríènìyàn tí ó ṣẹ̀ṣẹ̀ dé ayé wọn láti ayé mìíràn.
Nígbà mìíràn, tó bá káwọn mọ́ kọ̀rọ̀ kan, tí ó sì bèèrè ìbéèrè lọ́wọ́ wọn pẹ̀lú òyàyà, wọn á dá a lóhùn láì fọkàn sí i "bẹ́ẹ̀ ni......bẹ́ẹ̀ ni.......bẹ́ẹ̀ ni," ni wọ́n á fi dáhùn, tíwọn á sì rìn bí adìẹ, tí èyí sì máa ń jẹ́ kí ó jọ òmùgò.
Lẹ́yìn ìgbà díẹ̀, ni ó tó mọ̀ pé ìṣọwọ́ sọ̀rọ̀ rẹ̀ , ìrìnsí àti ìhùwàsí rẹ̀ ni ó fà á. Kò pẹ́ kí ó tótún raṣe, láàárín àsìkò díẹ̀ ó di alábàá ṣepọ̀ pẹ̀lú òpọ̀lọpọ̀ ọ̀rẹ́ láàárín àwọn aláwọ̀ fúnfún .
Ótún wà nílé báyìí, ó sì ń la irú nǹkan yìí kọjá láàárín àwọn ènìyàn tirẹ̀. ṣùgbọ́n nísinsìnyí, fún ìdímìíràn ni.
Wọ́n ń wò ó tìyanu-tìyanu. Wíwò wọn ń faṣọ ya mọ́ ọn lára, ó sì ń gún un bí ìgbà tí ọfà bá wọ ara ènìyàn.
Ó wásí ilé ìfowópamọ́ sí lọ́jọ́ náà láti gba ìwé ìṣirò owó rẹ̀. Ó tọ́ju owó ní kété tó ta mọ́tò rẹ̀. Ó wá fẹ́ mọ pàtó iye owó tó wà lórúkọ rẹ̀.
Bí ó ṣe ń jókòó sórí àga tìmùtìmù tí ó ń dúró de ẹni tó máa dá a lóhùn, ó pinnu láti fojú pa àwọn ìwò burúkú tí àwọn ènìyàn ń wò ó rẹ́.
Òwò ni wọ́n bá wá. Òun náà sìbá òwò wá.
Kí oníkálukú kọju mọ́ ohun tó bá wá. Ní ọ̀kánkán rẹ̀ gan an ni àwọn òṣìṣẹ́ ilé ifowópamọ́sí wà, onítọjú owó kinní,onítọjú owó kejì, olùtọ́júìwé ìṣirò owó àti akòwé ìṣirò.
Àwọn tí wọ́n jókòó nínú lóhùn-ún ni àwọn oníṣirò àti alábojútó ilé ìfowópamọ́sí náà àti àwọn atẹ̀wéwọn méjì.
Àlàmú yẹra fún oníṣirò àti alábojútó ilé ìfowópamọ́sí náà. Wọ́n mọra dáadáa, ṣùgbọ́n kò sí lára Àlàmú láti kí ènìyàn lásìkò yìí.
Wọ́n lè máa fìyẹn bí í ní àwọn ìbéèrè oríṣìírísìí, fún àpẹẹrẹ iṣẹ́ rẹ̀ àti ìlọsíwájú tuntun níbẹ̀.
Kò sì ní fẹ́dáhùn sí irú àwọn ìbéèrè wọ̀nyí. Ó kàn wásí ilé ifowópamọ́ sí yìí fún òwò kékeré ni, á sì fẹ́ jáde ní kíákíá bí ó bá ṣe rọrùn sí.
Ojú rẹ̀ lọ sí ọ̀dọ̀ olùtọ́jú owó kìíní, tí ó ní òkìtì owótúntún ńlá níwájú rẹ̀.
Pẹ̀lú orí ìka ọwọ́ ni olùtọ́jú owó náà fi ń ṣí i láwẹ́láwẹ́ tí ó sì ń kà á síra rẹ̀ tí ó sì ju orí tẹ̀lé kíkà rẹ̀ yìí láti fìdí kíkà rẹ̀ yìí múlẹ̀.
Òkìtì owó tó wà níwájú rẹ̀ yìí lè tó ẹgbẹẹgbẹ̀rún náírà. Bóyá ogún ọ̀kẹ́ tàbí ogójì ọ̀kẹ́.
Ilé ìfowópamọ́sí ti ìjọba ni eléyìí̀, ilé fowópamọ́sí àwọn òṣìṣẹ́ ìjọba, alábojútó ńláńláàti àwọn oníṣòwò. Fún ìdí èyí, ó yẹ kí owó tí wọ́n ń gbé káàkiri níbí pọ̀.
Òkìtì owó iwájú onítọjú owó á ti máa wọ mílíọ́nù náírà kan.
Owó ńlá gbáà ni èyí, ó tó kọ́ ilé ńlá tí a ṣe lọ́ṣọ̀ọ́ gidi, á ra ọkọ̀ mẹ̀sí ọlọ́yẹ́ oníjokòó mẹ́ta, á wá bẹ̀rẹ̀ òwòńlá, á sì bọ́ ẹbí eléèyàn mẹ́ta fún odidi ọdún mẹ́wàá gbáko.
Ojú Àlàmú kò kúrò ní apá ọ̀dọ̀ olùtọ́jú owó kìíníyìí, àti òkìtì owó tó wà níwájú rẹ̀. ṣé olùtọ́jú owóyìí á pè é pé kí ó máa gbé òkìtì owó náà lọ!
Ìyẹn ò bá tán gbogbo wàhálà rẹ̀.
Gbogbo ìṣòro rẹ̀ ò bá parẹ lójú ẹsẹ̀. Kò bá wọ iléeṣé Bajoks tí ó ti ń ṣiṣẹ́ lówùúrọ̀ ọjọ́ kejì kí ó sì ju lẹ́tà ìfiṣẹ́sílẹ̀ rẹ̀ fún alábojútó iléeṣẹ́ náà, kí ó ṣépè fún un, kí ó búra gbogbo ìwà ìkà rẹ̀ sí òun àti rírorò tí ó rorò.
Kò bá ti bọ́ lẹ́ẹ̀kan lọ́wọ́ gbogbo ìpèlẹ́jọ́ àìmọ̀dí, lẹ́tà ṣàlàyé ara rẹ àti ọ̀fin tótó olùfisùn àti àwọn ìwádìí tí ó so mọ́ iṣẹ́ oníṣirò, ṣùgbọ́n nísinsìnyí, gbogbo wàhálà yìí ti wọ̀ ọ́ lọ́rùn.
Tí mílíọ́ọ̀nù ná írà kan bá wà lápò rẹ̀? Wá gba iṣẹ́ rẹ padà ọ̀gbẹ́ni alábojútó òṣìṣẹ́ iléeṣẹ́ Bajoks! N kò fẹ́ ẹ mọ́! Mo lè gbá ò siṣẹ́ báyìí ki ń sì san àsan-án-lẹ̀ owó oṣù rẹ̀ fún ọdún mẹ́ta.
Màá wá jé ọ̀gá rẹ̀, màá pè ọ́ lẹ́jọ́, màá so wàhálà mọ́ ọ lẹ́sẹ̀, tí ó máa jẹ́ kí ó máa sáré mọ́tò kọlu kẹ̀kẹ́ lórí ìkúnlẹ̀, tí màá sì wá fún o níwẹ̀ẹ́ gbélé ẹ!!
Àlàmú ń wo bí àwọn olówó ìlú, ọlọ́rùn kíki àti àwọn oníkùn agbè ṣe ń wọlé-jáde nínú ilé ìfowópamọ́ sí pẹ̀lú àwọn bàágí ìfàlọ́wọ́ ńlá tí ó kún fún owó kọ̀rẹ́ńsì. Ó gé ètè rẹ̀ jẹ.
Èyí ni àwọn olówó mílíọ́nù-mílíọ́nù ẹlẹgẹ́ àti olùdarí pàjáwìrì fún àwọn iléeṣẹ́ àfọkànrò.
Ṣùgbọ́n àwọn ènìyàn yìí ń pawó dáadáa pẹ̀lú ìrọ̀rùn, pẹ̀lú ìfọkànbalẹ̀.
Kò sì sí lákọsílẹ̀ pé ọ̀kan nínú wọn fẹ̀yìn tọ àgbá.
Níbí, wọ́n ń fa tábà, tí wọ́n sì ń rẹ́rìn-ín àrìyá bí wọ́n ṣe ń gbé mílíọ́nù náírà wọlé jáde ilé ìfowópamọ́sí .
Àwọn tí ò lè fọwọ́ síwèébí kò ṣe kíwọ́n tẹ̀ka!
Èyí ni àwọn ènìyàn tí ò lè kọ tàbí kíwọ́n lè ka ìwé.
Àwọn ènìyànyìí ni wọn kò lè fìdí ìgò kọ "O."
Wọ́n ti borí ìdífún ìwé kíkà, bí ènìyàn bá jó epo àtùpà òru, tí ó sì fojú winá òtútù burúkú nílẹ̀ aláwọ̀funfunfún àìmọye ọdún, tí ó tún padà wálé wá jìyà -ìfàsìkò ṣòfò gbáà ni ìwé kíkà jẹ́ nígbà yẹn, ìfokun ṣòfò gbáà ni.
Akọ̀wé ìṣirò owó ti pe Àlàmú , ó sì na wọ́ ìwé pélébé tí ó kọ owó tí ó ṣẹ́kù fún un sí.
Ó jẹ gbèsè àádọ́run náírà! Orí Àlàmú yípo yípo.
Ó sì bẹ̀rẹ̀ si í fẹ̀yìn rìn padà, lọ sí ọ̀nà ìta pẹ̀lú ìrìn ẹsẹ̀ lílọ́, tí kò wo ibi tí ó ń lọ. ṣùgbón, ó bá ara rẹ̀ níwájú olùtọ́jú owó àkọ́kọ́, ó sìrí ipé òkìtì owó náà kò tí ì kúrò níbẹ̀, wọn kò sì rẹ́ni gbàá. Kì í ṣe tirẹ̀! Ó sì gé ètè rẹ̀ jẹ.
Ẹ̀ṣọ́ ilé Ìfowópamọ́sí náà tí ó jẹ́ ajagun fẹ̀yìntì nínú ogun àgbáyé kejì súnmọ́ Àlàmú pẹ̀lú ìwò tó ń ṣè béèrè, ó sìn-ín jáde pẹ̀lú ọ̀rọ̀ àbùkù.
Wọ́n ṣẹ̀ṣẹ̀ gba ẹ̀ṣọ́ yìí siṣẹ́ ní ilé ìfowópamọ́ sí yìí ni, kò sì tí ì bá Àlàmú pàdé rí.
Ẹ̀ẹ̀mẹ́ tani ẹ̀ṣọ́ náà tàka. Ó rí i pé àwọn ènìyàn ti ń wo òun, tí ó sì dùn mọ́ ọn, wọ́n rí i pé òun ń ṣiṣẹ́ òun bí iṣẹ́. Inú rẹ̀ dùn pé wọ́n ṣàkíyèsí òun pé òun ń ṣiṣẹ́ òun.
Àlàmú kù gìrì wọnú mọ́tò rẹ̀ lọ́jọ́ náà, tí ó sì wo ìwé pélébé ọwọ́ rẹ̀ níwò burúkú, ó sì fàá ya sí wẹ́wẹ́.
Kò níí pẹ́ tí àwọn olùṣàkóso ilé ìfowópamọ́sí á máa wáa kiri fún gbèsè àádọ́rin náírà rẹ̀.
Ó ṣáná sọ́kọ̀ rẹ̀, ó sì wà ábí ẹni táyé ń ṣe ni àwọn òpópónà ìlú, tí ó sì ń wa ìwàkuwà ní àwọn ọ̀nà kọ̀rọ̀ ìlú torótoró. Èéfín tó pòkudu láti ara agbẹ̀du mọ́tò ń sáré tẹ̀lé e.
Ọjọ́ mánigbàgbé ni ọjọ́ yìí jẹ́fún Àlàmú...
Nísinsìnyí, bí ó ṣe ń wo ara rẹ̀ nínú dígí ní ìyàrá àlejò, òye ìwò ìyanu tí àwọn ènìyàn ń wò ó lọ́jọ́ tí ó lọsí ilé ifowópamọ́sí yé e. Ó mirí pẹ̀lú ìbànújẹ́ àti ìkáàánú fún nǹkan rádaràda tí ó ń rí nínú dígí - Àwòrán ara rẹ̀.
Àlàmú mọ̀ pé níwọ̀nìgbà tí òun bá ti fi irun orí, irunmú àti irùngbọ̀n rẹ̀ sílẹ̀ láìfá, àwọn ènìyàn á máa fi òun pe wèrè wòlíì etí òkun tí ó ń wàásù ìgbàlà fún àwọn ẹlẹ́ṣẹ̀, tàbí wèrè onídán lẹ́gbẹ̀ẹ́títì tí ó ń pidán pẹ̀lú ọ̀pá ìpidán rẹ̀.... tàbí ....Ọlọ́run májẹ̀ẹ́! Wèrè tuntun tó ṣẹ̀ṣẹ̀ já kúrò ní ọgbà ìtọ́jú wèrè babaláwo.
Èyí ló fà á tí ìyá Àlàmú fi yarí nígbà tó wọ inú ilé. Ìyá náà wá síì gboro láti wá bẹ Àlàmú wò láì rò tẹ́lè. Kò sí nǹkan bààbàrà kankan nípa ìbẹ̀wò màmá.
Ìyá àgbàlagbà náà á kàn wọ inú ilé wá láìsọ tẹ́lẹ̀ lásìkò tó bá wù ú. Ní ọ̀pọ̀ ìgbà, iṣẹ́ gbogbo ìgbà tíọmọ rẹ̀ ń rán sí i máa ń tẹ́ ẹ lọ́rùn, kò sì ní da ara rẹ̀ láàmú láti wá síì gboro. Ìdí nìyẹn tó fi pẹ́ ẹ tó èyí...
Ìgbà ìkómọjáde Tinú ni ó ti wá sígboro kẹ́yìn. Ó lo ọ́jọ́ márùn-ún. Ọjọ́ márùn-ún gbáko pẹ̀lú iṣẹ́ àṣelàágùn.
Làbákẹ́ àti màmá kò ríra lójúkojú fún gbogbo àsìkò náà. Làbákẹ́ ò ní jẹ́ kí màmá fún ọmọ tuntun náà lóúnjẹ nílànà ìbílẹ̀. Màmá á wá ṣàròyé, ó wá jẹ́ kí Làbákẹ́ mọ̀ pé bí òun ṣe fún ọkọ rẹ̀ lóúnjẹ nìyẹn.
Làbákẹ́ kì í jẹ́ kí màmá gbé ọmọ náà pẹ́ jù. Á rán màmá létí pé àwọn kò ra ibùsùn ọmọ dé lásán.
Ìlọ́ra Làbákẹ́ sí fífún ọmọ lọ́mú tún jẹ́ kókó ìjà mìíràn àti àìlè kọrin láti rẹ ọmọ náà tẹ́.
Kókó ọ̀rọ̀ ọ̀tọ̀ọ̀tọ̀ ni Làbákẹ́ àti Màmá máa ń dúró lé nínú gbogbo nǹkan. Kò sí nǹkan tí wọn ò jiyàn sí lórí ọ̀rọ̀ Tinú.
Lẹ́yìn ọjọ́ karùn-ún, Màmá bínú lọ ilé.
Màmá lótún dé báyìí, fún ìbẹ̀wò mìíràn lọ́tẹ̀ yìí. Ó wá bẹ ọmọ rẹ̀ wò fún ìdí kan ni, ìdí tó yàtọ̀.
Ó gbé apẹ̀rẹ̀ rẹ̀ sílẹ̀ ó sì dúró fún ìgbà díẹ̀, ó ń wo onírùngbọ̀n àti irun orí kíkún tó wà níwájú rẹ̀.
Àlàmú dìde kúrò níbi dígí, ó kọjú sẹ́yìn, ó sì dọ̀bálẹ̀ kíìyá rẹ̀gẹ́gẹ́ bí àṣà ṣe sọ.
Nǹkan tí ìyá àgbà náà máa ń ní fẹ̀ẹ́ sí rè é. Ó pọ́n àṣà àti ìṣe àwọn ènìyàn rẹ̀ lé púpọ̀, tí ó sì máa ń fẹ́ kíọmọ rẹ̀ bọ̀wọ̀ fún àṣà náà - ipòkípò àti ipele tí ì bá à wà láyé...
Gbogbo ìgbìyànjú tó bá nílò láti dọ̀bálẹ̀ ni Àlàmú máa ń lò nítorí ìyá rẹ̀ - ìgbìyànjú náà ì bá à ṣẹ́ tàbí kán an ní egungun ẹ̀yìn!
Fún gbogbo ìgbà tí ó fi wà nílùú òyìnbó, kò gbìyànjú rẹ̀ rárá.
Ṣùgbọ́n láti ìgbà tó ti dé ni egungun ẹ̀yìn rẹ̀ ti padà sípò tí ó sì ti lè dọ̀bálẹ̀ pẹ̀lú ìrọ̀rùn. Màmá àgbà kò fẹ́ nǹkan mìíràn rọ́pò èyí lọ́wọ́ ọmọ rẹ̀ kan ṣoṣo. Àlàmú sì mọ èyí.
Àlàmú. Àlàmú... ṣé ìwọ rè é Àlàmú ? Obìnrin àgbàlagbà yìí bẹ̀rẹ̀.
Bẹ́ẹ̀ ni màmá, Ẹ káàbọ̀ màmá.
"Àlàmú, Kí ni èyí tí mò ń wò lókè ètè rẹ yìí? Irunmú? Kítún ni igbó tí mò ń rí lágbọ̀n rẹ yìí? Àti orí rẹ náà! Kí ló ṣẹlẹ̀ Àlàmú?
Wo bí o ṣe rí Àlàmú... Ṣé ara rẹ kò yá ni? Ṣé ó ti rẹ̀ ọ́ tipẹ́ ni?
"Rárá màmá. Kò sáìsàn. Kò síì ṣòro rárá. ṣe ẹ rí nǹkankan ni màmá?"
"Ṣé mo rí nǹkankan! Àlàmú? Ẹ ẹ̀ rí ìbéèrè! Ṣé o lérò pé n kò lójú láti ríran? Bí mo ṣe ń wò ọ́yìí, mo rín ǹkan púpọ̀.
Àwọn nǹkan tí ìwọ gan an alára lè má ri! Kí lò ń sọfún mi yìí? Kí lò ń bi mí? Àlàmú? Hà.....hà.......hà...Àlàmú?
Ẹnu ya ìyá àgbàlàgbà náà, ó pàtẹ́wọ́, ó sì wo ọmọ rẹ̀ látòkè délẹ̀ láìgbàgbọ́.
Ìbẹ̀rù rẹ̀ ṣẹ̀ṣẹ̀ wá fẹsẹ̀ múlẹ̀. Ó ti ní ìfura ohun tí yóò bá ní gboro kí ó tó di pé ó kúrò lábúlé. Ohun tí ó fuúlára lábúlé ni ìdéédé já pàtìní orí ọmú rẹ̀ tó ti hunjọ. Ó ṣe é bá yìí fún ọ̀sẹ̀ kan - ó sì mọ̀ pé nǹkan àìròtẹ́lẹ̀ yóò ṣẹlẹ̀ tàbí ó ti ń ṣẹlẹ̀ sọ́mọ rẹ̀ nígboro.
Bí ó ṣe ṣe é rè é níì gbàméjì ọ̀tọ̀ọ̀tọ̀ tí Àlàmú ní ìjàm̀bá ọkọ̀ ní òpópónà márosẹ̀ Èkó sí Ìbàdàn. Ọmú arúgbó yìí já-pàtì, ó ń lérí láti máa sẹ̀! Àlàmú jẹ́ ọmọ rẹ̀ kan ṣoṣo tí ó mu ọyàn náà. Ọlọ́run sì ti fún un lẹ́bùn fífura sọ́rọ̀ ọmọ rẹ̀ láti ara ọmú náà.
Bẹ́ẹ̀ ni, ẹ̀bùn tí Ọlọ́run dìídì fún un ni. Ẹ̀bùn àtòkèwá.
Ẹ̀bùn fún àwọnìyá tó nífẹ̀é, tó sì ní àfọkànsí tòótọ́. Okùn ìyá àti ọmọ.
Okùn tó jinlẹ̀, tó ju gbogbo òye lọ.
Ẹ̀bùn ìfura sọ́rọ̀ ọmọ àwọn ìyá mìíràn ni àlá, àwọn mìíràn níagbára àti rí nǹkan. Àwọn abiyamọ tòótọ́ mìíràn máa ń rí àmì - àmìbí i kí íle-ọmọtí wọ́n gbé ọmọ sí fún oṣù mẹ́sàn-án déédé dún, tàbí kí egúngún ẹ̀yìn tí ọmọ wọn ń gùn ní kékeré déédé sọ kúlú.
Jíjá-pà tì ọmú ni ti ìyá Àlàmú.
Nígbà náà, tí màmá wà lábúlé, ọmú Màmá ń já-pàtìlá ìdáwọ́dúró fún odidi ọjọ́ méje, pẹ̀lú ìbẹ̀rù ni ó fi bẹ̀rẹ̀ si í dí àwọn ìró àti bùbá rẹ̀ pẹ̀lú àwọn ohun èèlòmìíràn tí yóò nílò sínú apẹ̀rẹ̀ níì gbàradì láti lọ bẹ ọmọ rẹ̀ wò ní ìgboro.
Ó ti ṣe díẹ̀ tí ó ti rí i - ó ti fẹ́rẹ̀ ẹ́ pé ọdún kan, rírù àti gbígbẹ tí ó rí nínú ìrísí Àlàmú yìí sì jẹ́ kí omijé bọ́ lójú rẹ̀ wàrà-wàrà ní ẹ̀rẹ̀kẹ rẹ̀ tó ti hun jo.
"Sọ fún mi," ó tẹ numọ, "Àlàmú sọ nǹkan tí ó yíwọ́ ní pàtó fún mi... nǹkan tó ṣẹlẹ̀ gan an."
"Kò sí ǹkankan Màmá, gbogbo wa la wà dáadáa. Làbákẹ́ sẹ̀sẹ̀ jáde pẹ̀lú Tinú. Wọn á tóó dé. A wà dáadáa."
Àlàmú la ẹnu rẹ̀ gbàgà, ó sì bú sí ẹ̀rín aláriwo abàmì tí ó máa ń rín. Ó rín in fún ìsẹ́jú méjì... láìdúró.
"Hun hun - ha ha ha ha - hun hun màámi, hun hun - ha ha ha ha - màámi - hun hun..."
Ìyá Àlàmú wó lulẹ̀, ó sì bú sẹ́kún gidi! Ó gbọ̀n rìrì. Ó tó ìṣẹ́jú márùn-ún kí ara rẹ̀ tó balẹ̀ lọ́wọ́ ìkolù náà. Nígbà tí ara rẹ̀ wálẹ̀ tán, ìbéèrè kí ni - kí ni - kí ni àti báwo ni - báwo ni - báwo ni ló ṣì ń jábọ́ lẹ́nu rẹ̀.
Ní gbogbo òru ọjọ́ náà, màmá ò pajú dé.
Ẹjọ́ ló ń bá ọmọ rẹ̀ rò ní ọ̀pọ̀ ìgbà.
Ó bèèrè nípa oúnjẹ rẹ̀; ìṣọwọ́ jẹun rẹ̀, irú àwọn ọ̀rẹ́ tí ó ń kó, ibi tí ó ń sùn sí lálẹ́; bí ó ṣe ń sùn; ìṣesí àwọn ará àdúgbòsí i; àti pàápàá jùlọ, Ìbáṣepọ̀ rẹ̀ pẹ̀lú Làbákẹ́ nílé.
Àwọn ìdáhùn Àlàmú kò lọ tààrà.
Bí ọ̀rọ̀ kan tàbí àpólà gbólóhùn.
Ó ńdáhùn pẹ̀lú ìfihàn pé òun wà pẹ̀lú màmá ní tara nìkan.
Ṣùgbọ́n nínú gbogbo ọ̀rọ̀ wọn, ohun kan tí Àlàmú ò gbàgbé láti sọ ni pé "Kò sí ìṣòro màmá... Kò síì ṣòro rárá." Ó sọ ọ́ láì mọye ìgbà fún ìyá rẹ̀ tí ó sì ń fi ẹ̀rín aláriwo kẹ́yìn rẹ̀, tí màmá sì mọ̀ pé láì ṣiyèméjì, ìṣòro wà........ìṣòro ńlá!
Ṣé èyí tó rí jálajàla, tí ó ńrẹ́rìn-ín wèrè yìí ni ọmọ òun ? Ọmọ rẹ̀ ọ̀wọ́n tí ó gbé sínú fún oṣù mẹ́sàn-án tí ó tún wà lẹ́yìn rẹ̀ nígbà tó wà lọ́mọ ọwọ́?
Ṣé ọmọ tó mu ọmú àyà rẹ̀ fún ọdún mẹ́ta tí kò fi lójú oorun alẹ́ láì mọye ìgbà rè é? Ṣé ọmọ ọkùnrin rẹ̀ ṣoṣo ti wá ya wèrè? Ṣé ìdí tí ọmú rẹ̀ fi ń já pàtì pàtì fún odidi ọjọ́ méje, ó ń já pà tì nítorí orí Àlàmú ti ń yí.
Ọ̀tá!... ọ̀tá!......Èròńgbà ibi àwọn ọ̀tá ti ń fara hàn. Màmá ti gbọ́ láti ọdún púpọ̀ sẹ́yìn, pé ìṣòro Àlàmú á bẹ̀rẹ̀ ní kété tí ó bá ti ń ti ìlú Òyìnbó dé.
Ìdí nìyí tí màmá fi gbogbo ipá rẹ̀ láti má jẹ́kí Àlàmú lọ sí òkè-òkun.
Bàbá oníṣẹ́gun náà ti sọ nípa àwọn ọ̀tá ọmọ rẹ̀. Àyànmọ́ rẹ̀ ni láti ní òpọ̀lọpọ̀ ọ̀tá. Orí tó gbé wáyé jẹ́ irú orí tí àwọn ènìyàn máa ń jowú, orí tí ó mọ̀na tí ó sì ní ọpọlọ tó ga jù.
Irú orí tí òpọ̀lọpọ̀ ènìyàn ń wáfún ọmọ wọn.
Fún ìdí èyí, dandan ni kí wọ́n jowú ẹ̀. Gẹ́gẹ́ bí oníṣẹ́gun náà ṣe sọ, àwọn ọ̀tá rẹ̀ kò ní kánjú.
Wọn á máa dúró láti dá sẹ̀ríà fún un bí ó bá ti dé ṣóńṣó àṣeyọrí ní ayé rẹ̀. Wọn á dojú kọ ọ́ lásìkò pàtàkì yẹn, wọn á sì mú un wálẹ̀ láti ara ẹni tí ó súnmọ́ ọn pẹ́kípẹ́kí.
Màmá ní ìrírí tí ó tó láti lè dá ọwọ́ agbára àwọn ọ̀tá mọ̀, ó mọ̀ pé àwọn ọ̀tá lè ṣiṣẹ́ láti ìta àti lábẹ́lé.
Ótún mọ̀ pé pẹ̀lú ọgbọ́n àrékérekè oríṣìíríṣìí àti èròńgbà ni àwọn ọ̀tá lè fi mú ọmọkùnrin pẹ̀lú ìyá àti bàbá rẹ̀ kọlu ara wọn, wọ́n sì lè mú ọmọbìnrin àti àwọn òbí rẹ̀ bẹ̀rẹ̀ ìjà kí wọn ó sì yí ọ̀rẹ́ dáadáa padà sí ọ̀tá búburú; wọ́n lè mú ọkọ àti ìyáwó jókòó lé ara wọn lọ́rùn kí wọn sì máa bá ara wọn fẹyín, kí wọ́n sì darí ara wọn sí ibodè ọ̀run àpáàdì!
Màmá ronú jinlẹ̀, ó rò ó sọ́tùn-ún sósì...
Bí ẹnikẹ́ni bá wà tó súnmọ́ Àlàmú bí iṣan-ọrùn ẹ̀dá náà kò lè ṣẹ̀yìn Làbákẹ́. Òpọ̀lọpọ̀ ìgbà ni wọ́n máa ń sùn papọ̀ tí wọ́n sì máa ń jẹun láti inú àwo kan náà.
Wọ́n máa ń lẹ̀ típẹ́ típẹ́ mọ́ ara wọn bí ìtàkùn iṣu.
Ó lè jẹ́ pé àwọn ọ̀tá fẹ́ lo Làbákẹ́ gẹ́gẹ́ bí ohun èèlò fún ìparun Àlàmú.
Màmá fi ìdí èyí mụ́lẹ̀ lọ́jọ́ kejì..........ọpẹ́lọpẹ́ẹ ìwà ìtúnúká àti àìlẹ́bi tí a dá mọ́ Sènábù, ọmọ ọ̀dọ̀ wọn. Sènábù ti ń wo ìṣẹ̀lẹ̀ tí ó ń lọ nílé pẹ̀lú ifipamọ́ aájò àti ìbẹ̀rù, láìmọ ẹni tí yóò sọfún àti bí ó ṣe máa sọ ọ́.
Ṣùgbọ́n ní báyìí, ó rí màmá gẹ́gẹ́ bí olùfọkàntán tí ó lè bá sowọ́ pọ̀ ní ipele kan náà. Nítorí náà ó lanu sọ ọ́ fún Màmá.
Ó ti ká mà dáámú lọ́pọ̀lọpọ̀ ìgbà tí ó ń so ẹnu rẹ̀ pọ̀ mọ́ ti ọ̀gá ní ojúmọmọ àti lóru nínú yàrá wọn tí wọ́n tan iná tó pòkudu síbí ó ṣe ń yọjú láti ibi ihò kọ́kọ́rọ́.
Ní ipò yẹn, gẹ́gẹ́ bí Sènábù ṣe sọ, màdáámú máa ń sọ nǹkan kẹ́lẹ́kẹ́lẹ́ sí ọ̀gá. Bí ó bá sì ṣe díẹ̀, ojú ọ̀gá á pọ́n á sì padé.
Lẹ́yìn náà, ọ̀gá á ta gbọ̀n-ọ́n gbọ̀n-ọ́n, á sì ṣubú sórí ibùsùn pẹ̀lú òyì láìṣiyèméjì.
Fún ìgbà pípẹ́, ọ̀gá á dùbúlẹ̀ láìlérò bí oníwárápá.
Sènábù ṣàlàyé fún màmá pẹ̀lú ọkàn mímó àìlẹ́bí àti omijé lójú rẹ̀.
Làbákẹ́...... Làbákẹ́......orúkọ tí a fi ń ṣé pè orúkọ! Ó kan lẹ́nu, bí ewúro, ó ń lọ́ ahọ́n, ó ń kó ẹnu ènìyàn bí i ọbẹ̀ ilá tí ò níyọ̀.
Ìyá Àlàmú dá sọ̀ pẹ̀lú ìrira, ó sì tutọ́ orúkọ ìyàwó ọmọ rẹ̀ kíkorò jáde.
Bí ó ṣe kórira orúko náà báyìí àti ẹni tí ó ń jẹ́ orúkọ náà.
Óhàn gbangba pé màmá àti Làbákẹ́ kì í ṣe ọ̀rẹ́ gidi rárá.
Àwọn méjèèjì kàn ṣáà ń níì gbàmọ́ra àti ìfaradà fún ara wọn ni.
Kíni wọ nìbá tí ṣe? Kòsí.
Làbákẹ́ ni ìyàwó kan ṣoṣo fún ọmọ kan ṣoṣo tí màmá ni....
Màmá sì ni ìyáfún ọkọ Làbákẹ́ àtàtà... nítorí náà, ó le fún ìkankan nínú wọn láti dojú ìjà kọ ẹnìkejì.
Bí wọn kò bá fẹ́ràn ara wọn, dájú dájú wọ́n gbọ́dọ̀ máa dẹ ara wọn!
Ṣùgbọ́n gbogbo ìgbà ni Àlàmú ń ṣe ojúṣe rẹ̀ gẹ́gẹ́ bí onídàájọ́.
Ó mọ bí ó ṣe máa tẹ́ màmá lọ́rùn dáadáa. Ó sì mọ bí ó ṣe máa tẹ́ olólùfẹ́ rẹ̀ lọ́rùn.
Èyí kò túmò sí pé ó ti ṣa ṣeyọrí nínú títẹ́ àwọn méjèèjì lọ́rụ̀n ní pípé.
Fún àpẹẹrẹ, àwọn àsìkò kán wà tíì yá rẹ̀ ní kí ó yéé máa sọ"èmi àti ìyàwó mi....èmi àti ìyàwó mi" ní gbogbo ìgbà ní ìṣojú wọn.
Ó ń bí wọn nínú.
Àwọn ìgbàmìíràn sì wà tí Làbákẹ́ á máa kìlọ̀ fún Àlàmú láti já ara rẹ̀ gbà kúrò ní ọmọọmú.
Ẹ̀ẹ̀kọ̀ọ̀kan ni irú èyí máa ń wáyé, ọpẹ́lọpẹ́ ìfojúsílẹ̀ onídàájọ́ náà.
Ṣùgbọ́n nísinsìnyí, kò jọ wí pé yóò ṣeésẹ láti dín asọ̀ màmá kù.
Wọ́n ti bẹ̀rẹ̀ si í sọ̀rọ̀ pẹ̀lú ìbínú...
"Nísinsìnyí, Àlàmú ọmọ òpònú yìí, á wá mọ nǹkan ti mo ti ń sọlá tii ye ọjọ́ yìí," Ó ń so lọ́kàn ara rẹ̀
"Èmi àtìyàwó mi....èmi àtìyàwó mi " Òpònú ọmọ!
Á kọ́ bí yóò ti ṣe mọ rírì ọ̀rọ̀ mi nísinsìnyí tí ó ti ń kó sí páńpẹ́ rẹ̀.
Ọlọ́run mọ̀ pé ó ti ń kó ipa rẹ̀ gẹ́gẹ́ bí ìyá tòótọ́, tí ó ń gba ásìkò láti ṣí etí ọmọ rẹ̀ sí òótọ́ ayé.
Ó ti sọfún un pé kí ó ṣọ́ra gidi gidi.
Ó ti sọfún un bí obìnrin ṣe lè léwu sí.
Obìnrin ni òun fúnrarẹ̀, ó sì mọ gbogbo nǹkan.
Ó mọ̀ pé obìnrin tún lè mú ìparun wábí i paramọ́lẹ̀.
Ó ti sọ ọ́ fún un rí pé, "tọ́jú àṣírí rẹ fún ara rẹ Àlàmú. Má sọ gbogbo rẹ̀ fún ìyàwó rẹ, bí obìnrin bá ti ní òye gbogbo àṣírí rẹ, ó lè fà ọ́ lé àwọn ọ̀tá lọ́wọ́.....
Bí ọwọ́ bá sì bà ọ́ Àlàmú, á yọ gèlè orí rẹ̀, á fa irun orí ara rẹ̀, á fò sókè á sì sunkún kíkan kíkan fún ìfẹ́ ńlá tí ó nífún ọ!
Àlàmú, la etí rẹ dáadáa kí o gbọ́ mi..."
Àmọ́, ṣé Àlàmú gbọ́? Ṣé ó gbọ́ rí?
Àbájáde kíkọ etí dídi sí ohùn ọgbọ́n àti ìrírí rè é.
Ẹ̀kọ́ láti inú ìrírí kíkorò yìí lè mú kì ìpẹ́ojú rẹ̀ sí.
Láti ìgbà tí màmá ti dé, ó ti ń yẹra láti bá Làbákẹ́ sọ̀rọ̀ tààrà, títí mọ́ oúnjẹ rẹ̀ ní jíjẹ.
Ẹ̀kọ àti gaàrí tí ó gbé wá láti ilé ni ó ń jẹ.
Yàtọ̀ sí ti ìkíni àsìkò àti ìbániṣọ̀rọ̀ orí ahọ́n, Làbákẹ́ náà kò kọjá ààyè rẹ̀.
"Onídàájọ́" náà kò ráyè ṣọ́ wọn bí i ti tẹ́lẹ̀.
Ìṣòro tó bá a lọ́wọ́lọ́wọ́ tó fún un.
Fún ìdí èyí, kò ní ààyè láti wo ìran náà mọ́.
Ọ̀pọ̀ ìgbákúgbàá àti àṣì gbá ni wọ́n ń gbá pẹ̀lú ìkúùkù abẹ́nú tó rú òfin eré.
Gbogbo bí Làbákẹ́ ṣe ń siṣẹ́ ilé, màmá ń fi ìwò ìyọnu lé e ká, wọ ilé ìgbọ̀nsẹ̀, wọ balùwẹ̀, wọ ilé ìdáná, àti parí parí ẹ̀, lọ sínú yàrá rẹ̀, níbi tí wíwò màmá dè é mọ́!
Nísinsìnyí, màmá fò sókè láti orí ìjókòó rẹ̀ ó sì sáré lọ sí yàrá Làbákẹ́.
Láìpẹ́, ó ti ń dúró lójúkojú pẹ̀lú ẹ, tìrúnú-tìrúnú ni ó fi ń mí.
Àsìkò ti tó láti lahùn!
Àlàmú ti jáde, àsìkò yìí ni ó dára láti sọ̀rọ̀ sí ohun èèlò ìparun tó wà nílé.
Á dá sẹ̀ríà fún un - lọ́nà tirẹ̀.
Kò ní dạ́kẹ́ máa wò kí ayé Àlàmú bàjẹ́ poo láti ọwọ́ aṣojú àwọn ọ̀tá tí ò farahàn yìí.
"Wò mí!," Màmá sọ̀rọ̀ lójijì, "wò mí dáadáa Làbákẹ́! Àṣírí ti tú!"
"Kíni yẹn, màmá?"
"Bẹ́ẹ̀ ni. Bẹ́ẹ̀ ni, Làbákẹ́....ó ti tú - àṣírí.
Bí o kò bá mọ ìtumọ̀ ìyẹn, padà lọ bá ìyá àti bàbá rẹ kí o bèèrè... Bẹ́ẹ̀ ni.
Afẹ́fẹ́ ti fẹ́, a ti rí fùrọ̀ adìyẹ!
"Kíni nǹkan tí ẹ̀ ń sọ̀rọ̀ nípa ẹ̀, màmá?"
"Ipárẹ ti pin láti àkókò yìí lọ"!
"Màmá tani? Èmi? Kí leléyìí?"
"O mọ gbogbo rẹ̀ Làbákẹ́! Yéé díbọ́n! Ìyẹ́ rẹ ti re báyìí!
Àlàmú ni ọmọ mi kan ṣoṣo - bí o ò bá sì mọ̀ - kò sí ẹnikẹ́ni tó lè gbà á lọ́wọ́ mi. Agbára rẹ ti tán bá yìí.
Màmá ti wá paradà, kì í ṣe ènìyàn lásán mọ́.
Iṣan ńlá ńlá farahàn lójú rẹ̀, ó sì jẹ́ kí ó jọ ẹlẹ́mìí èṣù, bí i ti òkú tó fẹ́ gbẹ̀san lójijì.
Làbákẹ́ wojú ìyá ọkọ rẹ̀, ó fi àtẹ́lẹwọ́ rẹ̀ bojú ó sì hàn.
Ṣùgbọ́n màmá tẹ̀síwájú.
Làbákẹ́...... Làbákẹ́.....wojú mi mo wí báyìí!
Ìwo ò lè wojú mi mọ́!
Wo bí ọkàn ẹlẹ́ṣẹ̀ ṣè ń hùwà! Mo ní agbára rẹ ti tán!
Àgbàra àwọn tí ò ń jíṣẹ́ fún náà ti pin, ní ìṣẹ́jú yìí.
Àwọn bàbá-ńlá mi ò sùn lọ́run. Mo dúpẹ́ lọ́wọ́ wọn. Mo dúpẹ́ lọ́wọ́ wọn.
Mo dúpẹ́ lọ́wọ́ àwọn bàbá-ńlá mi, wọ́n lajú sílẹ̀.
Ní báyìí, wọ́n sì ti gbèjà mi. Fún ìdí èyí, ọmọ mi á rí ìgbàlà.
"Ṣùgbọ́n... ṣùgbọ́n... ṣùgbọ́n màmá. Kílódé? Màmá ṣe ẹ̀ ń bínú sí mi ni?"
"Àwọn bàbá ńlá wa ń bínú sí ọ Làbákẹ́!
Àwọn bàbá mi lọ́run ń bínú sí ọ!
Òrun gan-an ń bínú si ọ fún nǹkan tí ò ń ṣe láti pa ayọ̀ mi. Nǹkankan ṣoṣo tó jẹ́ n máa gbáyé."
"Èmi kọ́! Mi ò lè pa ayọ̀ yín láéláé Màmá."
"Ṣùgbọ́n o lè pa álára - àbí bẹ́ẹ̀ kọ́?
Màá já ara mi sí hòòhò níwájú ẹ báyìí, màá sì fi eyín mi ya ẹ́ sí wẹ́wẹ́!
Dúró, jẹ́ n já ara mi sí hòòhò!
"Màmá tú gèlè rẹ̀, ó bọ́ bùbá rẹ̀, ó bọ́ bàtà, ó sì ju ìró rẹ̀ sílẹ̀! Ó dúró díẹ̀ -ó ń mí lókè lókè...'
"Màá yọ yèrì àti àgbékọ́ yìí kúrò, màá sì dúró ní hòòhò ìbí ǹ bí níwájú rẹ báyìí."
Èèwọ sì ni fún ọ̀dọ́ láti wo ara àgbàlàgbà irú ọjọ́ orí màmá yìí, ẹni tí ó bá dán an wò, ìparun á dé bá a. Áparun títí láé.
Ègún burúkú lórí irú ẹni bẹ́ẹ̀. Irú ẹni bẹ́ẹ̀ kò ní tágbà, á sì kú ikú àrà ọ̀tọ̀.
Màmá fẹ́ fìdí ọ̀rọ̀ rẹ̀ gúnlẹ̀ dáadáa kí ó tó di wí pé á já ara rẹ̀ sí hòòhò.
Bí ó máa nílò, Lẹ́yìn náà láti já ara rẹ̀ sí ìhòòhò, á ṣe é.
"Wò mí dáadáa, Làbákẹ́... ojú ti ń tì ọ́ báyìí, wo ẹ̀bi ní gbogbo ara ẹ. Wòó...
Àlàmú ò níí kú. Á borí gbogbo ìṣòro náà.
Lórúkọ àwọn bàbá mi tí ò sùn lọ́run."
"Màmá... Màmá...ìṣòro wo? Ìṣòro Àlàmú ...ìṣòro rẹ̀ bó ti wù kí ó tó jẹ́ ìṣòro tèmi náà...hooo Màmá...... Báwo lẹ ṣe lè......."
Ṣé wí pé ìwọ mọ pé ìsòro Àlàmú wúwo?
Àṣé o mọ ìwọ̀n ìṣòro tí ìwọ àti àwọn ènìyàn rẹ ń fún ọmọ mi láti gbé?
Sọ fún mi báwo ló ṣe wúwo tó? Sọ fún mi! Mo mọ̀ pé ìfẹ́ inú rẹ̀ nipé kí ẹrù ìṣòro wúwo náà pa á. Wòó....wòó... Láti ìṣẹ́jú yìí lọ, ẹrù wúwo náà ti di tìẹ ní gbígbé.
Màá wá la ojú mi méjèèjì yìí sílẹ̀ láti rí bí ó ṣe máa wó pa ọ́, àti ìwọ àtàwọn tó rán ẹ sí ọmọ mi, á wó pa gbogbo yín.
"Tani Màmá? Màmá kí lẹ̀ ń sọ̀rọ̀ nípa ẹ? Kí ni nǹkan náà? Ẹ ṣáà sọ ọ́fún mi. Ẹ jẹ́ n mọ pàtó nǹkan tí ẹ̀ ń sọ."
"Alábòòsí! Alábòòsí! O mọ nǹkan tí mò ń sọ̀rọ̀ nípa rẹ̀.
Ó mọ̀ gbogbo rẹ̀. Ó mọ̀ ibi tí mò ń sọ̀rọ̀ lọ.
Ó tiẹ̀ dáa tí o ò tí ì pamí lọ́mọ kí ń tóó dé. Ó dáa.
Ó kàn ṣe àṣeyọrí nínú yíyí i lórí - tí kò mọ̀ ohun tó ń ṣe mọ́.
Ìdáhùn wá sí ìyẹn. Orí rẹ̀ á tún padà bọ̀ sípò.
Ọ̀kan rẹ̀ á padà bọ́ sípò. Ojú á sì ti gbogbo yín.
"Gbogbo wá? Tani? Èmi? Ìtìjú? Ṣé ó yẹ kí ojú ti mí nínú ilé Àlàmú?."
"Jù bẹ́ẹ̀ lọ!" Màmá pariwo padà, pẹ̀lú ìmí lókè-lókè, "Jù bẹ́ẹ̀ lọ! Tí nǹkan míìràn bá sì wà lẹ́yìn ìtìjú..... Nǹkan tí ó tọ́ sí ọ.
Mà á la ojú mi sílẹ̀ báyìí láti rí bí gbogbo yín á ṣe máa rá bàbà tí ẹ̀ ẹ́ máa kábàámọ̀ níwájú Èṣùníyì nínú ìtìjú.
Kí ni nǹkan míìràn tí ó le fẹ́ fún obìnrin tó ń fi májèlé sí oúnjẹ ọkọ rẹ̀, tí ó ń gbé òògùn fúnun jẹ? Sọ fún mi!
Kí ni nǹkan tí o fẹ fún obìnrin tó ń pọfọ̀ láti yí orí ọkọ rẹ̀, láti jẹ́kí ọkọ máa rẹ́rìn-in bí i ìkoòkò káàkiri ilé?."
"Ọ̀run ò!" Làbákẹ́ fò sókè nínú ìrora. Ní gíga sókè tí orí rẹ̀ fẹ́rẹ̀ kan òkè àjà yàrá náà. Ó ṣubú lulẹ̀ ó sì bẹ̀rẹ̀ sí í yí nínú omijé.
Òpin ọ̀nà náà ti dé! Á bẹ̀rẹ̀ sí í palẹ̀mọ́ lẹ́sẹ̀kẹ́sẹ̀.
A kó àwọn ẹrù ẹ, á gba ṣáátà ọkọ̀, á sì kúrò nílé Àlàmú, láíwẹ̀yìn, láì lanu dágbére fún ẹnikẹ́ni títí mọ́ Àlàmú gan-an alára.
Èyí ni nǹkan tó pọ́n ọn lé jù láti ṣe nínú irú ìṣẹ̀lẹ̀ yìí. Wọn ti sún un kan ògiri.
Àsé ibi tí ìyá àjẹ́ àgbà yìí ń mú ọ̀rọ̀ lọ rè é. Ìyá àjẹ́ àgbà òṣìkà yìí tó pe ara rẹ̀ níyàá ọkọ.
Dájúdájú òpin ọ̀nà náà ti dé! Ìgbéyàwó náà ti wó lulẹ̀ ní ìsẹ́jú yìí! Wò bí ó ṣe rọrùn fún ìgbeyàwó láti túká!
Ọkọ aláágànnáayírí aparọ́mọ́ni takoni.
Òpin okùn náàrè é! Ṣè bí wọ́n máa ń sọ pé okùn ìfẹ́ tó so ọkọ àti ìyàwó pọ̀ yió sì le?
Àṣìsọ ni ẹníkẹni tí ó sọ ọ sọ. Àṣìsọ pátápátá ni. Okùn tirẹ̀ rè é, okùn jábútẹ́ lásán tí ó ti ń já.
Ẹlòmíràn tilẹ̀ tí sọ ọ́ rí pé ìgbeyàwó jẹ́ ilé ogun pẹ̀lú àwọn ènìyàn tí wọn gbìyànjú láti wọlé tí àwọn mìíràn sì ń jìjàkadì láti jáde. Òtítọ́ ni ẹni náà sọ, òtítọ́ gidi ni.
Òun náà máa jáde bá yìí. Jáde! Jáde! Jáde kúrò nínú ìsopọ̀ ègún! Jáde kúrò nínú ilé tí gbogbo èèyàn ti ya wèrè.
Inú Màmá dún sí iṣẹ́ tí ìfẹ̀sùnkàn rẹ̀ ti ṣe lára Làbákẹ́. Bí ó ṣe yẹ kí ó ri nìyẹn, ohun ó tọ́ sí Làbáḱe nìyẹn, jù bẹ́ẹ̀ lọ pàápàá.
Kódà, ìbẹ̀rẹ̀ gbogbo nǹkan tí ó fẹ́ ṣe fún un nìyẹn.
Sùgbọ́n fún ìgbà díẹ̀, á dára kí ó gbàgbé nípa Làbákẹ́, kí ó sì darí gbogbo agbára rẹ̀ sí wíwá ojútùú sí ìṣòro Àlàmú.
Ọmọ rẹ̀ nílò àmújútó kíákíá.
Ìdúró ò sí, ìbẹ̀rẹ̀ ò sí mọ́.
Ó mọ bí yóò ṣe yanjú ìṣòro náà. Ó mọ ibi tí ó lè lọ láti wá ojútùú sí ìṣòro aágànná Àlàmú.
Láìfa ọ̀rọ̀ gùn, màmá ti dijú, ó sì rí ara rẹ̀ nínú ọgbà ìtọ́jú wèrè Èṣùníyì lábúlé.
Ọgbà oníṣègùn náà wà níbí i máìĺì márùn-ún sí Abúlé Àgé, tí a dátẹ̀ sínú igbó kìjikìji. Ọgbà náà fẹjú, ó sì wá lórí sarè ilẹ̀ mẹ́rin tí á fi ògiri gíga tí wọn fi sìmẹ́ǹtì rẹ́ yípo rẹ̀, tí wọ́n sì to ìgò àfọ́kù àti wáyà fẹ́léfẹ́lẹ́ sí i.
Ẹnu ọ̀nà kékeré kan ló wọ ọgbà ìtọ́jú wèrè Èṣùníyì yìí, nínú rẹ̀ ni oníṣègùn náà gbin igi ọdán bí i méjìlá tó ṣíji bo ibẹ̀sí.
Ilé alámọ̀ mẹ́ta ni ó wà níbẹ̀, tí ọ̀kọ̀ọ̀kan sì gbà tó ogún aláágànàá. Wọ́n máa ń pariwo tí wọ́n sì ń farani àwọn ìlú tó yí wọn ká.
Ní kíákíá, àwòrán Èṣùníyì pẹ̀lú ẹgba lọ́wọ́ àti ìwò ìrorò lójú rẹ̀ wá sórí Màmá.
Ó rí i tí Èṣùníyì ń làágùn, tí ojú rẹ̀ràn tí àtòrì rẹ̀ sì ń dá sẹ̀ríà sí ara àwọn aláìgbọràn tí kò tẹ̀lé àṣẹ rẹ̀.
"Dákẹ́! Dákẹ́ ariwo yẹn!" Màmá ń rò ó bí Èṣùníyì tí ṣe ń pariwo.
"Dúró sibí tí o wà! Ó dáa, àsìkò oúnjẹ rè é.
Gbogbo yín sì máa gba oúnjẹ náà lórí ìjokòó lórí àga onígi tó wà nínú àgbàlá.
Kì í ṣe lórí ìdúró bá yẹn.... O gbọ́ mi! Ìwọ! Kílódé tí ó ṣì ń dúró jẹun?"
"Ṣé o ò gbọ́ àṣẹ mi ni?"
"Wàmù!Wàmù!Wàmù!" Màmá ń rò ó bí pàṣán Èṣùníyì ṣe ń dún lára àwọn aláìsàn rẹ̀ méjì.
Kíá ni wọ́n jókòó lórí àga onígi náà pẹ̀lú àwọn yóòkú wọ́n tí wọ́n sì bẹ̀rẹ̀ sí jẹ oúnjẹ wọn, tí wọn ń wojú onítọ́ọ̀jú wọn tìbẹ̀rù-tìbẹ̀rù.
Láìfa ọ̀rọ̀ gùn, Màmá lajú, ó sì mí àmíkàn. Ní ìṣẹ́jú mìíràn, ó tún pa ojú dé àwọn àwòrán mìíràn tún wá sí orí rẹ̀.......
Ní ọwọ́ ìrọ̀lẹ́ nínú ọgbà ìtọ́jú..... màmá tún fi ojú inú ọkàn rẹ̀ rí Èṣùníyì níbi tí ó ti ń fá irun tó kún bí igbó tó wà lórí aláìsàn rẹ̀.
Màmá rò ó bí òun ṣe fa Àlàmú lọ́wọ́, tí ó sì ń mú u lọ sí ọgbà ìtọ́jú Èṣùníyì pẹ̀lú omijé lójú. Àti bí Èṣúńiyì ṣe ń sáré bọ̀ níta láti pàdé e wọn pẹ̀lú pàsán lọ́wọ́.
Láàárín ìṣẹ́jú kan, ó ti ń kó o bo Àlàmú, tí ó ń nàá kí ara rẹ̀ lè balẹ̀, tí ó ń na ọgbọ́n sínú orí rẹ̀ kí ó lè mọ̀ pé inú ilé, ilé ọ̀tọ̀ tí ara rẹ̀ ti níláti balẹ̀ ní ó wà....
Lẹ́yìn èyí, ó tún rí i tí Èṣùníyì fá irun orí Àlàmú tí ó sì fi sẹkẹ́sẹkẹ̀ dè é tọwọ́ tẹsẹ̀.
Ibẹ̀ ni á mú ọmọ rẹ̀ lọ, láti rí i pé ìṣòro rẹ̀ lọ́wọ́ lọ́wọ́ yìí yanjú.
Ó sì mọ̀ dáadáa pé ìṣòro náà áníyanjú lááàrín ọ̀sẹ̀ mélòó kan.
Èṣúńiyì mọ̀ iṣẹ́ rẹ̀ dunjú. Màmá tirí bí ó ṣe yanjú irú ìṣòro bẹ́ẹ̀ mẹ́ta ní abúlé ....
Àti bí wọ́n ṣe bẹ̀rẹ̀ si í jẹ orúkọ rẹ̀ lẹ́nu láàrin àwọn olùgbé abúlé bí i àádọ̀jọ tí ó wà ní agbègbè náà.....
Bẹ́ẹ̀ ni, Èṣùníyì wo ọkùnrin ará Kange sàn, àti ọmọbìnrin tí ó wá láti Akókurà tí ó padà fẹ́.......
Ó mú ara Jooda tí kò balẹ̀ padà bọ̀ sípò. Àwọn ìwòsàn mìíràn tí Màmá kò lè rántí ní kíákíá.
Àwọn ẹ̀mí àìrí kan ni ó yí ọgbà ìtọ́jú Èṣùníyì ká.
Wà á rí i níbi tí ó ti ń gún nǹkankan lódó, à lọ nǹkankan lórí ọlọ, á jẹ́ nǹkan lẹ́nu, á bọ nǹkankan tàbí kí ó jó nǹkan mìíràn.
Á tọ́jú irun orí àwọn aláìsán rẹ̀ tí ó fáfún ìṣègùn.
Á jó lára rẹ̀, á pò ó pọ̀ mọ́ àwọn ewé àti nǹkan ọlọ́ràá kan, á wá dà á padà sí orí àwọn aláìsàn rẹ̀ tí ó ti fá yìí, á wá bẹ̀rẹ̀ sí pọfọ̀ fún wọn lọ́kọ́ọ̀kan....
Èyí tí ó túmọ̀ sí pípe agbára àìrí kan láti wọ orí àwọn aláìsàn náà, kí ó mú ọpọlọ wọn wálẹ̀, kí ó sì mú wọn bọ̀ sípò padà.
Ní òru ọ̀gànjọ́, á pe àwọn ọfọ̀ ọ̀tọ̀ kan láti tako àwọn ọ̀tá àwọn aláìsàn rẹ̀. Isẹ́ òog̀un yìí sì máa ń dàbí i eré.
Lọ́kọ̀ọ̀kan ni àwọn ọ̀tá náà máa jìyà ẹ̀sẹ̀ wọn. Wà á rí wọn níbi tí wọn tí pa ara wọn bí i kí wọ́n lọ so ara wọn kọ́ sórí igi ìrókò tàbí kí wọ́n rì sómi tàbí kí wọ́n máa wọ́ pẹ̀lú orúnkún wọn tí wọ́n sì ń tọrọ ìdàríjì lọ́dọ̀ Èṣùníyì.
Màmá tún wo Làbákẹ́, tìkà-tẹ̀gbin .......
Ó gbójú sókè, ó sì rí fọ́tò Làbákẹ́ tí ó di ọwọ́ ọmọ rẹ̀ mú tí ó sì rẹ́rìn-ín músẹ́ lára ògiri yàrá ìgbàlejò wọn. Ẹ̀rín ìyàngì lójú èṣù.
Ní gbogbo ìgbà tí Màmá dojúkọ Làbákẹ́ lánàá, Àlàmú kò sí nílé. Ó lọ sí ìgboro kò sì dé bọ̀rọ̀, ilẹ̀ ti ṣú púpọ̀ nígbà tí ó dé, tí gbogbo ènìyàn sì ti lọ sùn.
Ó yọ́ kẹ́lẹ́kẹ́lẹ́ wolé, ó sì ti ìlẹ̀kùn mọ́ ara rẹ̀, tí ó sì bẹ̀rẹ̀ si í hanrun láìpẹ́.
Ó pẹ́ láàárọ̀ kí ó tó jí, kí ó sì tó rí i wí pé Màmá ti múra, ó sì ti ń di apẹ̀rẹ̀ rẹ̀ ní ìmúra sílẹ̀ láti padà lọ sí abúlé.
Ó sì tún rí i wí pé oúnjẹ òwúrọ̀ rẹ̀ ti wà lórí tábílì.
Ó wo ìyá rẹ̀ díẹ̀, ó sì tún yíjú sí tábìlì ibi tí oúnjẹ wà ó jọ wí pé kò ì tí ì pinnu èyí tó fẹ́ ṣe.... Kò sí ìdí fún un láti kánjú ní ti Màmá.
Ó lè bá wọn sọ̀rọ̀ lẹ́yìn oúnjẹ. Fún ìdí èyí, Àlàmú jókòó sídìí tábìlì.
Kí Màmá tó ráyè gbórí sókè, ṣíbí ìrẹsì méjì ti wọ ikùn rẹ̀.
Nígbà náà ni màmá déédé fò sókè lórí ìjókòó rẹ̀ tí ó ní,
"Àlàmú! Àlàmú! Mo fẹ́ báọ sọ̀rọ̀.....kí ó tó jẹun!.....kí o tó jẹun!" - Óti pẹ́ jù, ṣíbí ìrẹsì kẹ́ta ti wà lọ́nà ọ̀fun Àlàmú.
Nǹkan tí ó kù fún Màmá láti ṣe ni kí ó lọ sídìí tábìlì kí ó sì ṣe àgbéyẹ̀wò ọbẹ̀ tí ó wà níwájú rẹ̀.
Ọbẹ̀ Ẹ̀gúsí.... Bẹ́ẹ̀ ni..... pẹ̀lú àwọn nǹkan dúdúdúdú nínú rẹ̀.
Ojú rẹ̀ mu, ó sì rí i.
Irú àwọn èyí ti Sènábù ń sọ.
Àlàmú padà wo ìyá rẹ̀ ní ìwò tó ṣàjèjì.
Kí ni gbogbo ìrọ̀kẹ̀kẹ̀ yìí, lórí ọbẹ̀ ẹ̀gúsí lásán?
"Kí ni èyí tí ò ń jẹ́ yìí Àlàmú?"
Ìyá àgbà náà bèèrè - ìbéèrè tí kò nílò, ṣúgbọ̀n tí ó nítumọ̀ sí i.
"Èyí ni mò ń sọ?"
" Ọbẹ̀ ni Màmá ," Àlàmú rẹ́rìn-ín bí ó ti máa ń rín-in, irú èyí tí ó rín níjẹta tí ó fa kí Màmá bú sẹ́kún. Màmá gbin.
"Àlàmú... Àlàmú... ṣé ó dá ọ lójú pé ọbẹ̀ lásán ni èyí?
"Bẹ́ẹ̀ni. Ọbẹ̀ ni Màmá... Ọbẹ̀ tó dára. Kí ló kù?,"
Màmá wo abọ́ ọbẹ̀ náà ní ìwò tó le, tí ó sì mú ìfura dání.
Bẹ́ẹ̀ni......kiní dúdú yẹn tún ní. Ó rí i dáadáa - tí wọ́n wọ́nọn sórí ọbẹ̀ ègúsí náà...
Ṣe ojú Àlàmú fọ́ ni? Dájúdájú wọ́n ti sàsí i...... ṣé ihò imú Àlàmú dí ni?
Màmá tún wo ọmọ rẹ̀ kòòró... Àlàmú ń bá oúnjẹ rẹ̀ lọ ní jíjẹ, ẹnu rẹ̀ sì ń ṣe wọ̀mùwọ̀mù.
Màmá ń gbọ́ ohùn ẹnu Àlàmú bí ó ṣe ń dún, ọ̀nà ọ̀fun rẹ̀ sì dùn ún púpọ̀.
Àlàmú fi omi ti ìrẹsì rẹ̀ lọ sínú, ó sì tẹ̀síwájú pẹ̀lú oúnjẹ rẹ̀ pẹ̀lú dídún ẹnu rẹ̀...
Kí ni kò lè jẹ́? Kò sí nǹkan kí nǹkan tí Làbákẹ́ fún un tí kò lè jẹ!
Bí ó bá se abọ́ ìgbọ̀nṣẹ̀ kan fún un bi oúnjẹ, Àlàmú á jẹ ẹ́ pẹ̀lú ìgbádùn àti ìtẹ̀lọ́rùn.
Bí ó bá gbé ìtọ̀ ẹranko fún un gẹ́gẹ́ bí omi Àlàmú á gbàá, á sì gbé e mì tòùngbẹ tòùngbẹ - á sì tún dúpẹ́ lọ́wọ́ rẹ̀ fún un.
Ta ni yóò wá gbàálà báyìí? Kò sẹ́lòmíràn àfi Èṣúńiyì...
Èṣùníyì ló lè gbà á! Ìjáfara léwu.
Àlàmú mà lè já sí títì láìpẹ́!
Màmá ki apẹ̀rẹ̀ rẹ̀ mọ́lẹ̀ ó sì sá kúrò nínú ílé.
Ó mọ̀ pé láàrin ọjọ́ mélòó kan, òun á ní láti padà wá sí ìgboro láti mú Àlàmú.
Kò gbọdọ̀ jáfara rárá.
Iṣẹ́ kíákíá ló wà níwáju rẹ̀.
Bí ọjọ́ ṣe ń gorí ọjọ́, Àlàmú túbọ̀ ń rì sínú ayé àdáwà rẹ̀. Ó pọ̀ tó bẹ́ẹ̀ tí Làbákẹ́ bẹ̀rù pé ọkọ òun á di odi àti adíti, èyí á wá kún ẹrù ìṣòro wúwo tó ti wà léjìká rẹ̀ tẹ́lẹ̀. Nígbà díẹ̀ sẹ́yìn, ó máa ń ráyè láti fèsì pẹ̀lú ọ̀rọ̀ kan tàbí méjì sí ìbèèrè tí wọn bá bi í, ṣùgbọ́n kò rí bẹ́è mọ́.
Bí ẹnìkan bá pòṣé nísìnyí, Àlàmú ò ṣàkíyèsí mọ́; bí ẹnikẹ́ni bá kùn, Àlàmú kò tẹ́tí mọ́; bí Làbákẹ́ bá ń tẹnumọ́ ìkìlọ̀ rẹ̀ lórí sìgá tí ó ń fà tàbí ọtí tí ó ń mu léraléra ju ti tẹ́lẹ̀ lọ, kò kan Àlàmú mọ́.
Wíwo òkìtì àwọn fáìlì tí ó tọ́jú sókè kọ́bọ́ọ̀dù àtijọ́ kan nínú yàrá rẹ̀ wá di iṣẹ́fún un. A máa wo àwọn ìwé náàfún wákàtí púpọ̀, á sì tún máa ṣí àwọn ìwé náà láwẹ́láwẹ́ pẹ̀lú ìkánjú àti àníyàn. Lẹ́yìn náà á to àwọn ìwé náà jọ léra wọn sórí tábìlì ẹ̀gbẹ́ rẹ̀. Á gbójú kúrò á sì mí kanlẹ̀. Lẹ́yìn ìsẹ́jú díẹ̀, á padà sórí àwótúnwò fáìlì àti àkọtúnkọ pẹ̀lú àtòtúntò fáìlì wọ̀nyí. Kò sí òpin fún èyí! Nígbà mìíràn, á ya ojú ewé kan kúrò nínú ìwé náà, á wá máa ka àwọn ìpín kan pẹ̀lú ìka ìlábẹ̀ rẹ̀, á má a mirí, àgàgà tí ó bá bá nǹkan tí ó wùú pàdé níbẹ̀.
Ó ti déédé sọ yárà rẹ̀ di ọ́fíìsí ńlá tí a dáfún ìlò ara rẹ̀. Yàtọ̀ sí pé òun ni adarí pátápátá fún ara rẹ̀, Òun ni asírò owó fún ara rẹ̀, òun tún ni ayẹ̀wé-owó-wò, ọ̀gá pátápátá, àtẹ̀wé àti ìránsẹ́ ọ́fíìsì fún rarẹ̀! Eléyìí tún jẹ́ àyípadà kàyééfì.
Bí Àlàmú kò bá sí nídì́í kí ó máa ṣíwèé lọ ṣíwèé bọ̀, á máa yọ́ ọtí rẹ̀ mu, yóò sì máa fín eruku sìgá rẹ̀. Kìí bì mọ́ báyìí, èéfín sìgá ò kó sí i lójú bẹ́ẹ̀ ni, kò sí mú un húkọ́ mọ́.
Sùgbọ́n ẹ̀rín àbàmì àláriwo rẹ̀ ṣì wà, isẹ́ ọtí kò sì kúrò lára rẹ̀. Èyí sì jẹ́ ìdí kan tí ó fi máa ń fọ́nnu pé òun lè wa ọkọ̀ ayọ́kẹ́lẹ́ rẹ̀ káàkiri gbogbo òpópónà Ìbàdàn tí òun bá díjú tí òun sì tẹ́lè ọ̀nà apá òsì! Ó lè mu ásíìdì ìgò mẹ́fà lẹ́ẹ̀kan láti pòùngbẹ! Ó lè fi ìgbésẹ̀ méjì bọ́lẹ̀ lórí àkàsọ̀ ilé alájà méjì, kí ò sì délẹ̀ láìfarapa!
Báwo ni ènìyàn ṣe fẹ́ bá adití sọ̀rọ̀? Ènìyàn tí etí rẹ̀ ti dí pa? Làbákẹ́ ti gbìyànjú láìmọye ìgbà ó sì ti kùnà.
Ó gbọ́dọ̀ gbọ́ èyí Àlàmú'
Bẹ́ẹ̀ ni- ha ha ha ! hun hun ! ha! ha!'
Nǹkan tí ó ń gbé mi lọ́kàn ...'
Ẹm ẹm -mi hun hun hun - ha ha ha ha
Àlàmú jọ̀wọ́ tẹ́tí ... Ní ọjọ́ yẹn tí Màmá wá ...'
Bẹ́ẹ̀-ha ha ha ha- hun hun - ha ha ha ha!' - Ìwò tí ó dí, tí ó sì jìnnà hàn lójú rẹ̀!
Omijé ṣarajọ sójú Làbákẹ́, omijé fún Àlàmú, omijé fún nǹkan tí ó jẹ́ níyà lọ́wọ́ ìyá Àlàmú. Báwo ni Àlàmú ṣe fẹ́ mọ̀ ohun tí ó là kọjá? Báwo ni yóò ṣe mọ̀ bí ìyá rẹ̀ ṣe sọ̀rọ̀ fitafita pẹ̀lú ìrunú? Àti àwọn ìfẹ̀sùnkàn búburú! Ta ló máa wá gbẹ̀rí rẹ̀ jẹ́? Ó gbé gbogbo èyí sọ́kàn. Kò sẹ́ni tí á bá sọ ọ́. Omijé fún èyí náà ... gọ̀ọ̀rọ̀gọ̀ ni ó sì dà wálẹ̀ bí odò ...
Gbogbo ohun tí Àlàmú ń rí rò báyìí ò ju àwọn ìwé rẹ̀ pẹ̀lú sìgá àti ọtí rẹ̀. Kò sí nǹkan mìíràn mọ́.
Ibẹ̀ ló tún wà yìí, nídìí ìgò tí ó ń rín ẹ̀rín àrín kán-ní-hà rẹ̀, tí ó ṣe bí ìgbà tí gbogbo ayé wà ní ìkáwọ́ rẹ̀!
Tinú rá lọ bá a, ó sì dúró síwájú rẹ̀ pẹ̀lú ẹsẹ̀ ẹlẹgẹ́ kékeré rẹ̀ tí ó máa ń gbọ̀n. Ọmọ kékeré náà rẹ́rìn-ín músẹ́, ó ń sàfihàn eyín rẹ̀ tuntun tó sẹ̀ẹ̀hù bí ó ṣe ṣe sí ìyá rẹ̀, ó ń fi ọgbọ́n inú sọ fún bàbá rẹ̀ pé kí ó rí i kí ó sì jọ̀ ọ́ lójú.
Bà bà bà ...bàbá...bababa...', Tinú ń sọ̀rọ̀ wẹ́wẹ́, Ó ti wá lè dá dúró lórí ẹsẹ̀ rẹ̀ tín-ín-rín-tín méjì yẹn láìsí ìrànwọ́. Ó ń dúró pé kí bàbá kì í kú orí ire, kí ó tó di wí pé ó tẹ̀síwájú láti jẹ́ isẹ́ kan - iṣẹ́ yẹn!
Àlàmú wo ọmọ rẹ̀, ó sì tún wo ìgò ọtí iwájú rẹ̀. Ó fẹ́ jọ pé ó ń jiyàn kẹ́lẹ́kẹ́lẹ́ lórí èyí tí yóò mú... Àlàmú gbé ọtí náà mu kíákíá, ó dàbí i pé ó fẹ́ ìgò ọtí náà ju ọmọ rẹ̀ lọ!
Lẹ́yìn náà ó fa sẹ́yìn, ó sì wo eku kékeré iwájú rẹ̀ ní ìwò ìrira. Ó jẹ́ ìwò ìbínú tó jinná, bí ìgbà tí ó sẹ̀sẹ̀ ń rí ọmọ tirẹ̀fún ìgbà àkọ́kọ́. Ó rín ẹ̀rín aláriwo. Tinú kékeré han. Pẹ̀lú igbe ó rá kúrò láídúró jísẹ́ kankan.
Nínú ilé ìgbéyàwó yìí, Làbákẹ́ rí àgbájọ èéfín tó pòkudu, Àlàmú ti dá iná sí ilé tirẹ̀ ganan, ó farahàn. Ìyá rẹ̀ sì ti ràn-án lọ́wọ́ láti wọ́n bẹntiróòlù sórí òrùlé tó ń jóná náà, láti sọ ọ́ di iná ńlá! Kí sì ni ènìyàn lè ṣe bí ó bá bá ara rẹ̀ nínú iná àìlééru báyìí? Bí iná bá ń jó lórí òkè gíga? Àfi kí ènìyàn sáré, àbí bẹ́ẹ̀kọ́?
Làbákẹ́ mọ ohun tí yóò ṣe. Ó sì bẹrẹ̀ ìpalẹ̀mọ́ lẹ́sẹẹsẹ àti létòlétò. Ní ọjọ́ tó bẹ̀rẹ̀, ó dúró sí ọ̀dẹ̀dẹ̀ ilé wọn, ó sì ń tẹ́tí sí bí Àlàmú ṣe ń ṣáná sí ẹ́ńjíìnì ọkọ̀ gbígbó rẹ̀ nínú ọgbà ìgbọ́kọ̀sí, nígbà tó sìyá ọkọ náà fẹ̀yìn rìn jáde. Ó dúró pẹ̀lú sùúrù pé kí ọkọ̀ náà pòórá sí kọ̀rọ̀ òpópònà pẹ̀lú èéfín àdámọ́ àti ariwo ajánilétí rẹ̀. Lẹ́yìn náà ni ó sáré wọ yàrá.
Nínú yàrá, Làbákẹ́ bọ́ ìfasokọ́sí, ó sì bẹ̀rẹ̀ si í i yọ àwọn aṣọ rẹ̀. Kíá, ó ti kó wọn sínú àpótí aṣọ. Ohun ẹ̀ṣọ́ ara ni ókún inú kọ́ńbọ́ọ̀dù méjì nínú yàrá náà, ó sì kó àwọn nǹkan inú rẹ̀ sínú apẹ̀rẹ̀ rafia òfìfo méjì ní kíákíá.
Ó dáwọ́ dúró díẹ̀, ó sì mí àmíkàn... ṣé òun fúnrarẹ̀ ò máa ya wèrè báyìí? Ṣé kò máa sínwín? Báwo ni yóò ṣe kó gbogbo nǹkan inú yàrá láìsẹni tí á ràn án lọ́wọ́? Ojú rẹ̀ lọ́ sí ibi fáánù adádúró, ibi dígí adádúró àti ilé ìfaṣọpamọ́sí tó ṣe é gbé. Á dáa kí ó fi gbogbo ìyẹn sílẹ̀ ná. Wọ́n ṣì lè wà níbi tí wọn wa yẹn ná.
Lẹ́yìn wákàtí kan, ohun ọkọ̀ Àlàmú tún wá sí etí rẹ̀ ... Ó tún tètè wálé lónìí?
Kíákíá ni Làbákẹ́ ti àwọn àpótí aṣọ náà sí ẹ̀yìn ilẹ̀kùn, ó pa pẹpẹ méjèèjì dé, ó ti àwọn apẹ̀ẹ̀rẹ̀ náàbọ abẹ́ ìbùsùn ẹbí, ó nu òógùn kúrò ní òkè ojú rẹ̀ ó sì jáde kúrò nínú yàrá, ó ń gbìyànjú láti ṣe dáadáa... Ṣe òun náà ò ti wá máa ya wèrè? Ṣe kò máa sínwín báyìí? Ó bẹ̀rẹ̀ si í mí kíkankíkan.
Lówùúrọ́ ọjọ́ kejì, ó bẹ̀rẹ̀ isẹ́ rẹ̀ ní pẹrẹu, ó múra, ó fi báàgì ìfàlọ́wọ́ sí abíyá apá òsì, láìpẹ́ ó ti wà ní òpòpónà tí ó ń pe kabúkabú. Bí ó ṣe ń dúró de kabúkabú ni ó ń ronú nǹkan tí yóò sọ. Ó gbọ́dọ̀ sọ̀rọ̀ dáadáa tí yóò dánilójú. Kò sì gbọdọ̀ yọ nǹkankan sílẹ̀.
Ó gba Làbákẹ́ ni bí i ọgbọ̀n ìṣẹ́jú kí ó tó débi tó ń lọ. Òkè-Àrẹ kò lọ tààrà láti Òkè-Àdó. Ó sì ní láti kọjà níbi sún-kẹrẹ-fà-kẹrẹ ọkọ̀ ní Bẹẹrẹ. Èyí tó sì wà ní òpópònà Agbeni sí Lẹbanon ò gbẹ́yìn, kí a tó wásọ ti ìwàkuwà àwọn awakọ̀ dánfó àti kabúkabú lágbèègbè Ògùnpa. Ọ̀nà tí ó ṣe tààrà láti Gẹ́gẹ́ sí Òkèfòkò látàrí kòtò ńlá tí àwọn olómi gbẹ́ síbẹ̀. Ihò náà á ti máa lo bí i oṣù méjì tábì jù bẹ́ẹ̀ lọ, ó sì jọ wí pé àwọn olómi náà kò kánjú láti dí i pa. Fún ìdí èyí, ọ̀nà tí ó gùn jù ni Làbákẹ́ gbà, ṣùgbọ́n ó jàjà dé Òkè-Àdó, ó sì wọ ọ̀fìisi àwọn agbẹ́jọ́rò lọ. Pátákó ìjúwe náà mú ni lọ́kàn.
Bí ó ṣe wọ inú ọ́fíìsi olùgbàlejò, ọ̀kan rẹ̀ bẹ̀rẹ̀ sí i ṣe kì-kì-kì. Ó ṣe àkọsílẹ̀ rẹ̀ sínú ìwé pélébé àlejò, ó ḿu ìjokòó ó sì bẹ̀rẹ̀ sí i wò rá-rà-rá, tìbẹ̀rù tìbẹ̀rù. Gbogbo nǹkan inú ọ́fíìsì àwọn agbẹ́jọ́rò yìí ni ó ní bátànì, bí wọ́n ṣe kí i káàbọ̀; ìkíni rẹ̀ àti bí wọ́n ṣe ń dáhùn ìbéèrè.
Ẹ kú ojúmọ́ ìyá.
Ẹ fẹ́ rí Agbẹjọ́rò?
Ó dáa bẹ́ẹ̀, ẹ jọ̀wọ́, ẹ jókòó, ẹ káàbọ̀.
Ṣe ẹ lè ṣe àkọ́sílẹ̀ yìí? Ó dáa. Mò ńbọ̀ nísìnyí," olùgbàlejò náà rìn kíà láìpariwo lọ inú ọ́fíìsì kan nínú, ó sì padà dé lẹ́yìn ìṣẹ́jú méjì gérégé.
"Ẹ máa ní láti dúró ìyá, fún bí ìṣẹ́jú márùn-ún."
Làbákẹ́ rí àwòrán agbẹjọ́rò méjì tí ó darí ọ́fíísì náà tí wọn gbé kọ́ ògiri. Àwọn méjéèjì múra bí i agbẹjọ́rò - láìrẹ́rìn-ín pẹ̀lú ojú líle wọn fa ojú ro ẹnu wọn padé, àwọn àbùdá tí kì í jẹ́kí ènìyàn ṣe àní-àní, àti ìwò àrímáleèlọ ni wọ́n ní tí ó ń mú ẹni yòówù tí ó bá rí wọn gbàgbé ara wọn. Ọ̀kan lára wọn lo ìgò dúdú ojú rẹ̀ sì jọ ojú mímọ̀ sí Làbákẹ́.
Lẹ́yìn ìsẹ́jú márùn-ún géérégé, wọn pe Làbákẹ́ wọ yàrá kan, tí ọ̀kan ninú àwọn lọ́yà, ìyẹn Àkànní Mústàfá ti ń dúró láti gbà á lálejò.
"Ẹ káàbọ̀ ìyá"
"Ẹ mú àga kan, a wà níbí fún yín, kí ló sẹlẹ̀? Ẹ ṣe jẹ́jẹ́, ẹ ṣe gbogbo ǹkan jẹ́jẹ́."
Amòfin Mústàfá ti ṣàkíyèsí hílà-hílo tí ó hàn lójú Làbákẹ́.
Ó jẹ́ agbẹjọ́rò tí ó ní ìrírí tí ó sì mọ bí wọ́n ṣe ń fi ọkàn oníbàárà balẹ̀.
Kò síbí ìṣòro náà ṣe lè pọ̀ tó, ó mọ̀ pé àwọn oníbàárà máa ń gbé ìbẹ̀rù àti hílà-hílo wọn sójú.
Àwọn tí ó bá bá ọ̀rọ̀ ọ̀ràn wá ní wọn máa ń le láti kojú jù.
Wọn á máa sọ ìrírí wọn tẹkúntẹkún, wọn á má a gé ètè ara wọn jẹ, wọn á má fa orí ìka ọwọ́ wọn mú tàbí kí wọn máa fa irun ara wọn.
Àwọn èyí sì má a ń jẹ́ kí ó le tàbí, kí ó má ṣe é ṣe láti rí àlàyé kíkún gbà lẹ́nu wọn.
Fún irú wọn, ìwádìí òtítọ́ ní láti wáyé pẹ̀lú ọgbọ́n ẹ̀wẹ́.
Láìjẹ́ bẹ́ẹ̀ àwọn ìhò a pọ̀ fún àǹfààní àwọn ọ̀tá láti rí wọ̀.
Ṣùgbọ́n àwọn tí wọn bá bá ẹjọ́ abẹ́lé wá máa ń rọrùn láti gbámú.
Wọn a máa fi ẹ̀dùn ọkàn wọn hàn lẹ́ẹ̀kọ̀ọ̀kan oníbàárà ní abẹ́ ọ̀wọ́ yìí máa ń fọnrere àìmọ́wọ mẹsẹ̀ wọn, wọ́n sì máa ń sọ púpọ̀ òótọ́ ọ̀rọ̀ wọn ìyẹn tí kì í báá ṣe òótọ́ pọ́nbélé.
Bí ènìyàn bá sì ṣàgbéyẹ̀wò nǹkan tí wọn bá sọ nígbà ogún, nǹkan kan náà ni ẹni náà á gbọ́ lẹ́nu wọn pẹ̀lú ìyàtọ̀ bín-ín-tín tàbí kí ó má sì ìyàtọ̀ kankan rárá.
Irú ọwọ́ yìí ni agbẹjọ́rò Mústàfá fi Làbákẹ́ sí. Ó sì tọ̀nà bẹ́ẹ̀.
Láísìnmi, Làbákẹ́ ròyìn gbogbo ìrírí rẹ̀ nílé ọkọ rẹ̀, ó bẹ̀rẹ̀ ìtàn ìfẹ́ rẹ̀ pẹ̀lú Àlàmú láti ìbẹ̀rẹ̀, nígbà tí wọn wà nílùú Englandi títí di ìgbà tí wọ́n fi dé orílẹ̀-èdè Nàìjíríà fún ìgbéyàwó tí wọ́n ṣe táyé gbọ́ tọ́run mọ̀.
Ìrètí wọn fún ọjọ́ iwájú wọn ga bí Àlàmú ṣe rísẹ́ asírò-ọ̀rọ̀ sílé iṣẹ́ Bajoks tó gbajúmọ̀, àti ọmọ wọn Tinú tó dé láti wá dákún ayọ̀ wọn.
Lẹ́yìn ìgbà náà ní ìjì bẹ̀rẹ̀ si í jà tí ọkọ̀ ìgbéyàwó wọn bẹ̀rẹ̀ si í kọsẹ̀.
Gbogbo ìṣẹ̀lẹ̀ náà ń wá sí i lọ́kàn kedere bí ìgbà tí ó bá sẹ̀sẹ̀ ń sẹlẹ̀.
Ó sọ ìtàn ìfàsẹ́yìn ọkọ rẹ̀ àti àwọn ìṣe aágà nná tí ó ń ṣe nílé.
Ojú rẹ̀ kúnfún omijé nígbà tí ọ̀rọ̀ rẹ̀ débi ipa tí ìyá ọkọ rẹ̀ ń kó nínú gbogbo ọ̀rọ̀ náà.
Sí i ìyẹn ni àjẹǹjẹtán ọ̀rọ̀ náà.
Làbákẹ́ ò mọ ònà tí ó dára jù láti so gbogbo ìṣẹ̀lẹ̀ náà pọ̀ láti lè fi ṣe ẹjọ́ ìkọ̀sílẹ̀ gidi.
Nígbà tí ó máa fi parí ìtàn rẹ̀, ó dàbí i pé wọ́n ti borí, ọ̀rọ̀ náà ti gbọ̀n-ọ́n, ooru mú un ní gbogbo ara, bí ó tilẹ̀ jẹ́ pé ẹ̀rọ amúlétutù wà ní títàn dé góńgó nínú ọ́fíísì agbẹjọ́rò náà.
Ó dáa ... Ó dáa ìyáàfin, ẹ ṣe jẹ́jẹ́ ìyáàfin, à ti lẹ́jọ́ ... ẹjọ́ tó dára.
A sì ti ní ìpìlẹ̀ tó dára láti bẹ̀rẹ̀ ẹjọ́ ìkọ̀sílẹ̀.
Agbẹjọ́rò Mústàfá tẹ bọ́tìnì kan, ìgbà náà ni Làbákẹ́ sẹ̀sẹ̀ rí i pé gbogbo nǹkan tí òun sọ ni wọ́n ti gbà sílẹ̀.
Gbogbo èyí kò kúkú kàn án, ọ̀nà àwọn agbẹjọ́rò nìyẹn.
Gbogbo nǹkan tí ó ń fẹ́ ni ìtúká ìgbéyàwó náà ní kíákíá. Kò fẹ́ nǹkan mìíràn lẹ́yìn ìyẹn. Ó sì ní ìgbàgbọ́ nínú agbẹjọ́rò tí gbogbo ènìyàn ìgboro mọ̀ nígbòro fún àìníbẹ̀rù rẹ̀ àti ìgbójú rẹ̀ nínú títúmọ̀ òfin.
Agbẹjọ́rò Mústàfá àti ẹnìkejì rẹ̀ ní orúkọ nípa kíkápá ẹjọ́ tí a rò pé kò nírètí mọ́ nípa lílo ẹ̀rí tó yèkoro láti ka kóòtù ní ẹ̀jafúú àti láti dà òpó àwọn alátakò rú pẹ̀lú ẹ̀rí tó dájú.
"A ní ẹjọ́ tó dára ìyáàfin," ó tún un sọ, "Ẹ kò nílò láti dààmú."
A máa fi ẹ̀sùn yìí kàn lórí ẹ̀sùn márùn-ún yìí; ọtí àmupara, ìwà ìkà, àìka isẹ́-ẹni sí, fífi ojúṣe-ẹni sílẹ̀ àti àìbọ̀wọ̀ fún ìgbéyàwó fún ọkọ yín.
Agbẹjọ́rò Mústàfá parí ọ̀rọ̀ rẹ̀ ó sì rẹ́rìn-ín pẹ̀lú ìgboyà.
Agbẹjọ́rò Mústàfá bí Làbákẹ́ ní àwọn ìbéèrè kéékèèké mìíràn nípa ilé, ó sì sọ fún un pé kí ó mú àwọn ìwé-ẹ̀rí àti òrùka ìgbéyàwó wá fún ìtọpinpin àti ìwé àkojọpọ̀àwòrán ìgbéyàwó wọn náà.
Lẹ́yìn èyí ni wọ́n á jòkòó, wọn á sì wo iye owó tí yóò san, owó iṣẹ́ rẹ̀ àti àwọn nǹkan yòókù.
"Ó ṣeni láàánú ìyá," Agbejọ́rò Mústàfá ń bá ọ̀rọ̀ rẹ̀ bọ̀, "Ẹnìkejì mi jáde."
Ẹ̀ ẹ́ ní àǹfààní láti mọ̀ ọ́n nígbà tí ẹ bá tún wá.
A jọ máa ń wà pọ̀ ni .... Ṣé ẹ mọ̀, kí a foríkorí láti fọ agbọ̀n ẹjọ́ tó bá yi. Orí méjì sàn ju ọ̀kan bí àwọn ènìyàn ṣe máa ń sọ.
Máa sọ ọ̀rọ̀ ẹjọ́ yín fún un... aìíbaàámọ̀ èrò mi láti lọ sí ìlú ọba lè wá sí ìmúsẹ lọ́sẹ̀ tó ń bọ̀, òun ni yóò bá a yín máa bá ẹjọ́ náà lọ.
Ọ̀kanṣoṣo ni wá, nǹkankan náà sì ní wá pẹ́lù, kò sí ìṣòro. Làbákẹ́ rẹ́rìn-ín músẹ́, ó ti ja ogun náà ní àjàyè dé ìdajì. Pẹ̀lú ìrànwọ́ àwọn agbejọ́rò tó múnádoko méjì yìí nílé ẹjọ́, kò ní nǹkankan láti bẹ̀rù, yóò borí Àlàmú délẹ̀.
Nígbà tí Làbákẹ́ jàjà dìde láti máa lọ, ojú rẹ̀ ti yàtọ̀. Ọkàn rẹ̀ ti ṣíwọ́ lílù kì-kì-kì. Òhun tí ó sì gbọ́ lẹ́nu Agbẹjọ́rò Mústàfá gbẹ̀yìn gbé ẹ̀mí rẹ̀ sókè, ó sì dá ọkàn rẹ̀ lárayá. Ó dàbí i òògùn ẹ̀jẹ̀ sí ọkàn tí ó ti pòrúurù.
"Kò sí ìṣòro nípa ti ọmọ kékeré yẹn-ọmọ yín, amáa ṣètọ́jú tirẹ̀ nínú ẹjọ́ náà, a mọ bí a ṣe máa ṣe é," Agbẹjọ́rò tún fi ọkàn rẹ̀ balẹ̀.
Làbákẹ́ rìn jáde nínú ọ́fíisì agbẹjọ́rò náà pẹ̀lú ẹ̀rín músẹ́ sí olùgbàlejò ọlọ́yàyà náà.
Ojú Agbẹjọ́rò Mústàfá tẹ̀lé oníbàárà rẹ̀ jáde.
Irú arábìnrin aláìlẹ́tàn tí ó jẹ́.
Obìnrin tí ó ti rí wàhálà ìgbéyàwó ní ẹ̀ẹ̀kan ṣoṣo, ti ó wá ń rò ó pé ọ̀runfúnrarẹ fẹ́ wó pa á. Ìṣòro tí ó ní yìí náà ní ìṣòro tí ẹgbẹẹgbẹ̀rún àwọn ìyàwó-ilé kéé-kèè-ké mìíràn ń ní nígboro.
Àwọn obìnrin náà ń ṣe àìsùn lóru lórí ọ̀rọ̀ tí ò tó nǹkan nínú ìgbéyàwó.
Wọn á rojọ́, wọn à sì gégùn-ún fún ọjọ́ tí wọn ṣe ìsopọ̀ tọkọtaya!
Wọn á búra pé òpin ti dé.
Wọn á halẹ̀ láti gbé májèlé jẹ, àwọn nǹkan tí ó ń bí wọn nínú lọ́pọ̀ ìgbà kìí tó nǹkan, irú àwọn ọ̀rọ̀ bẹ́ẹ̀ ṣe é yanjú nílé pẹ̀lú àwọn òbí wọn láìdélé ẹjọ́.
Ó lè jẹ́ pé ọkọ pẹ́ níbisẹ́ tí ó ń ṣe àṣekún iṣẹ́ pẹ̀lú akọ̀we rẹ̀ obìnrin; tí ò sì jẹun dáadáa nílé, ìyẹn ń túmọ̀ sí pé ó tí tẹ ara rẹ̀ lọ́rùn níbìkan ni; bí ó bá sùn ní kété tó jẹun alẹ́ tí ò sì jí títí tí ilẹ̀ ọjọ́ kejì fi mọ́; tàbí ó sọ̀rọ̀ olólùfẹ́ ìkọ̀kọ̀ láti ojú oorun tàbí pé ọkọ ò gbé owó oṣù rẹ̀ lé bùkátà àwọn ara ilé mọ̀ tàbí pé ó sọ ara rẹ̀ mọ́ àwọn òbí rẹ̀ jú, tí ó sì gbójúfò òun dá - ìyẹn ìyàwó ilé àti àwọn ìdí bẹ́è bẹ́ẹ̀ lọ.
Agbẹjọ́rò Mústàfá wo Làbákẹ́ bí ó ṣe ń rìn lọ, tí àánú rẹ̀ sì ń ṣe é.
Bí àwọn obìnrin bá lè kọ́ bí a ṣe ń rọ́jú, kí àwọn ọkùnrin náà kọ́ bí a ṣe ń ní sùúrù; bí àwọn tokọtaya bá lè kọ́ bí á ṣe ń sọ̀rọ̀ lórí ìbànújẹ́ wọn pẹ̀lú àjọpín ìfẹ́ àti ìbọ̀wọ̀ kí wọ́n sì rẹ́rìn-ín lórí gbogbo àṣìṣe àti ìkùnà wọn, dájúdájú ìkorò ò ní ráyè nínú ilé wọn, kò sì ní sí ìdí láti gbẹ́jọ́ wọn délé ẹjọ́ kí wọn tó parí ẹ̀. Ṣùgbọ́n báyẹn, àwọn agbẹjọ́rò ò ní rí isẹ́ ṣe.
Agbẹjọ́rò Mústàfá mọ̀ pé ó dára bí òun ṣe gbà láti bá Làbákẹ́ ṣe ẹjọ́ náà.
Ó tẹ́ Làbákẹ́ lọ́rùn, ó délé padà bí obìnrin tí ó ní ìtẹ̀lọ́rùn.
Ṣùgbọ́n pẹ̀lú ìpinnu kan nipé òun a máa gbé ipá wojú ipá ni.
Bí Àlàmú bá ya odi, òun náà a se ètè tirẹ̀ pátápátá.
Bí ó bá pariwo mọ́ ọn, òun náà á pariwo padà.
Bí Àlàmú bá rẹ́rìn-ín aláriwo sí i bí ó ṣe máa ń rín in bí i wèrè, òun náà á lánu tirẹ̀ fẹ̀, á sì rín ẹ̀rín aláriwo tirẹ̀ padà, ariwo rẹ̀ á pọ̀ tó bẹ́ẹ̀ tí Àlàmú fúnrarẹ á gbọ̀n rìrì!
Láti ìsìnyí lọ, ọ̀rọ̀ wọn á di ti alárìnkiri tí ó kọjúmọ́ asínwín nílé wèrè, ní ìjàkadì gbangba! Agbára ipá méjì.
Lẹ́yìn náà ni ti ariwo tí ò ṣe é sá fún tí yóò tú wọn ká títí láé.
Ohùn Tinú wá sí etí Làbákẹ́ láti ẹ̀hìnkùlé ilé wọn - bí ìgbà tí ó bá ń ṣe yẹ̀yẹ́ ní o jọ́.
"Tata-tatata - bababa-baba-bababa," ọmọ náà ta gbọ̀n-ọ́n gbọ̀n-ọ́n lọ́nà yàrá ìgbafẹ́, ó sì rí ìyá rẹ̀. Lẹ́yìn náà ní ó yí ọkàn padà.
"Màmá-ma ma ma -màmá-mamama"
Làbákẹ́ rẹ́rìn-ín músẹ́, irú ọmọ tó gbọ́n wo rè é.
Bí ó bá jẹ́ pé ó ni ẹ̀bùn èdè ni, á tí jíṣẹ́ tí ó rán sí bàbá rẹ̀ tipẹ́tipẹ́.
Ọmọ tí ó dá ṣáṣá , tí ó gbọ́n, bí ó bá dàgbà lọ́jọ́ iwájú ìbéèrè ákún ẹnu rẹ̀.
Á fẹ́ mọ̀ ìdí tí ó fi jẹ́ pé ilé tí ó túká ni òun ti wá. Bẹ́ẹ̀ ni... ó ní ẹ̀tọ́ láti mọ̀.
Làbákẹ́ mọ̀ pé dandan ni kí òun fi àlàyé tẹ́ Tinú lọ́rùn.
Ó nílò láti ní ìwé ìjẹ́rìí-ẹni tí yóò máa kọ ìṣẹ̀lẹ̀ ojoojúmọ́ inú ilé náà sí.
Ìwé yìí ni á fi han Tinú lọ́jọ́ iwájú.
Ọmọbìnrin aláìsẹ̀, náàá kàá pẹ̀lú omijé lójú láìsí àní-àní.
Ọtí àmupara bàbá rẹ̀ - bí ó ṣe bì sí i lára tí ó sì tì í, ó ta á nípàá, tí ọmọ náà ń han, tí ó ń yíràá nílẹ̀ tí ó ṣèṣe létè àti èrìgì eyín tuntun rẹ̀ lọ́jọ kan.
Wèrè àti ìtàdanù bàbá rẹ̀, tí ó ń gbọn ẹ̀tọ́ rẹ̀ gẹ́gẹ́ bí i bàbá àti ọkọ dànù, ẹ̀rín aláriwo rẹ̀, àti wíwọlé lóru rẹ̀ bí ọrọ̀.
Gbogbo èyí ló tì í láti sẹjọ́ ìkọ̀sílẹ̀, kí á tó wá sọ ti àbùkù ti màmá fi ń kàn án àti ìdààmú láti ọwọ́ màmá àti àwọn ará àdúgbò...
Òtítọ́ ni Làbákẹ́ sọ. Ìṣesí àwọn ará àdúgbò rẹ̀ kò ṣe é gbà sára rárá. Alẹ́ àná nàá ni Làbákẹ́ gbọ́ tí àwọn ará àdúgbò rẹ̀ tún ń bá a wí bí wọn ṣe máa ń sọ; Ṣùgbọ́n tọ̀tẹ̀ yìí ń pẹ̀gàn ni.
Ọkọ nìkan kọ́ ló ya wèrè, Ìyàwó náà ya wèrè,
Àwọn wèrè méjì . Ilé wèrè.
Ó ń díbọ́n bí ìgbà tí kò gbọ́ wa, kí ló ń dúró dè, lóòótọ́? Sọ fún wa, wèrè obìnrin...
Wọn kò kọjúsí i tààrà láti sọ̀rọ̀. Báwo ni yóò ṣe wá gbèjà ara rẹ̀?
Irú ipò ìyọnilẹ́nu wò rè é! Ọ̀rọ̀ wá di ti olùpéjọ́ ti ó ń wọ àfẹ̀sùnkàn lọ sí ilé ẹjọ́ láti dájọ́ láìsí ìpèléjọ́.
Gbogbo ayé ni wọn ti kẹ̀yìn si - Màmá, Àlàmú, àwọn ará àdúgbò àti gbogbo ènìyàn.
Fún ìdí èyí, kò sí ẹnìkan tí yóò díi lọ́wọ́ láti pe ẹjọ́ ìkọ̀sílẹ̀ náà títí dé òpin.
Ní ọjọ́ iwájú, bí Tinú bá bi í ní ìbèérè, òun náà á ní ìbèérè láti bi Tinú padà, á bèrè bí Tinú náà bá lè gba irú rẹ̀ gẹ́gẹ́ bí obìnrin, kí ó máa bèèr̀e fún ìkọ́sílẹ̀.
Orí Àlàmú wà lókè.
Ó tẹjúmọ́ òkè àjà yàrá ìgbafẹ́ wọn bí ó ṣe ń kánjú kúrò nínú ilé tí ó sì mú ìwé méjì pọ.
Làbákẹ́ jáde láti ilé ìdáná. Ọkọ àti ìyàwó bá kọlu ara wọn, ní ìdàyà kọ àyà.
Àwọn ìwé méjì tí Àlàmú kó dání jábọ́ lọ́wọ́ rẹ̀. Bẹ́ẹ̀ sì ni kẹ́tùlù tí Làbákẹ́ gbé dání náà jábọ́ lọ́wọ́ rẹ̀.
Kò rọrùn láti dá ẹnìkan lẹ́bi.
Bí ó bá jẹ́ pé Àlàmú ń tẹjú mọ́ òkè àjà ni, Làbákẹ́ náà tẹjú tirẹ̀ mọ ilẹ̀ ni bí ó ṣe ń rìn.
Fún bí i ìṣẹ́jú àáyá díẹ̀, wọ́n dúró ń wojú ara wọn, wọ́n ń fi ojú burúkú bi ara wọn léèrè.
Àlàmú kò lanu sọ nǹkankan.
Làbákẹ́ náà ò sì la ẹnu rẹ̀.
Ní ìdákẹ́rọ́rọ́ ni Àlàmú bẹ̀rẹ̀ mọ́lẹ̀ tí ó sì kó ìwé rẹ̀.
Làbákẹ́ náà bẹ̀rẹ̀ gbé kẹ́tùlù nílẹ̀... Oníkálukú sì bá ọ̀nà tirẹ̀ lọ!
Kò ní dá a fún ọkùnrin yìí! Ọmọkùnrin wèrè burúkú yìí.
Ó fẹ jọ wí pé Làbákẹ́ ń sọ èyí sí ara rẹ̀ ní kẹ́lẹ́kélẹ́.
Ipá pẹ̀lú ipá ni! Kò sí ohun mìíràn lẹ́yiǹ ìyẹn! Tí a bá máa fì rí ọjọ́ mélòó kan, Àlàmú á gba ìpèlẹ́jọ́ ilé ẹjọ́.
Ojú rẹ̀ á pọ́n, ètè rẹ̀ á sì gbọ̀n bí i ewé orí igi.
Àwọn ìpèlẹ́jọ́ yẹn á jí gbogbo iwin inú orí ẹ̀ sílẹ̀, á sì rán an sí òpópónà káàkiri, á máa kígbe orin ẹhànnà aláìnítumọ̀ rẹ̀ kíkan kíkan tí ó jọ ti wèrè pọ́ńbélé.
Dájúdájú ẹsẹ̀ ìyà rẹ̀ a gbóná lórí òpópónà, tí yóò máa pariwo orin ayírí! Wàhálà tirẹ̀ niyẹn... àti wàhálà àjẹ́ àgbà tí ó pè ní ìyá rẹ̀.
Làbákẹ́ ń wò pẹ̀lú ìyanú, nígbàkigbà tí Àlàmú bá wo tábìlì yàrá ìjẹun tebi-tebi. A tẹjú mọ́ tábìlì náà ní às̀ikò tí ó yẹ kí oúnjẹ délẹ̀, Ṣùgbọ́n kòròfo ìgò omi, ife tí wọ́n dojú ẹ̀ kọlẹ̀ àti àwọn abọ́ ìdọ̀tí tí wọ́n tò jọ pẹ̀lú esinsin nípò wọn, tí wọn ń ṣisẹ́ ẹ̀sọ́!
Kò sí àlàyé tí Làbákẹ́ fẹ́ ṣe fún ẹnikẹni lórí ìṣe rẹ̀.
Kò lè jábọ̀ fún ẹnikẹ́ni mọ́.
Òun kọ́ ni ìyá-ilé mọ́, kò sì rí ara rẹ̀ bí i ọ̀kan mọ́.
Ìyá-ilé ní obìnrin tí gbogbo ìsẹ̀lẹ̀ ilé máa ń wà ní ìkápá rẹ̀.
Obìnrin tí ó nífẹ̀ẹ́ ọkọ rẹ̀, tí ọkọ rẹ̀ sì nífẹ̀ẹ́.
Obìnrin tí ó ní àkọ́sílẹ̀ rere lọ́dọ̀ àwọn ẹbí ọkọ rẹ̀ fún.
Ìdí èyí, Làbákẹ́ kò kún ojú òsùnwọ̀n.
Ayálégbé lásán ni nílé Àlàmú báyìí.
Ilé-iṣẹ́ Agbóhùnsáfẹ́fẹ́ Ìbílẹ̀ Fagilé Ìfọ̀rọ̀wọ́rọ̀ pẹ̀lú àwọn ajìjàǹgbara LGBT lẹ́yìn ìhalẹ̀mọ́ sí olóòtú
Àwọn ajìjàǹgbara ní Madrid fi ẹ̀hónú hàn lórí ìrúfin ẹ̀tọ́ LGBT ní Russia
Ilé-iṣẹ́ Echo ti Moscow ní Yaroslavl tí ó jẹ́ ẹ̀ka ilé-iṣẹ́ Agbóhùnsáfẹ́fẹ́ Echo ti Moscow ìsopọ̀ tí ó ti dá dúró fún ìgbà pípẹ́ ní Russia fagi lé ìfọ̀rọ̀wọ́rọ̀ pẹ̀lú àwọn ajìjàǹgbara LGBT lẹ́yìn tí wọ́n gba ìhalẹ̀ láti ọ̀dọ̀ àwọn tí ó kórìíra-ìbálòpọ̀-láàárín-akọ-àti-akọ, olóòtú ilé-iṣẹ́ náà Lyudmila Shabuyeva sọ̀rọ̀ nínú àkọsílẹ̀ Facebook kan:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ní àná, a gba ìhàlẹ̀ kan tí ó ń lérí mọ́ àwa àti àwọn àlejòo wa tí a bá tẹ̀síwajú pẹ̀lú ètò ìfọ̀rọ̀wọ́rọ̀ọ wa nípa LGBT.
Mò ń fagi lé ètò náà.
Gẹ́gẹ́ bí ìwé ìròyìn tí ò sí ní abẹ́ ìṣàkóso ìjọba Novaya Gazeta ti ṣe sọ, ó yẹ kí ètò náà tí yóò ṣe àfihàn àwọn ajìjàǹgbara LGBT ní Yaroslavl wáyé ní òwúrọ̀ Ọjọ́rú 23, ní oṣù Ṣẹẹrẹ.
Àwọn ajìjàǹgbara yìí kan náà ṣẹ̀ṣẹ̀ fi ẹ̀hónú hàn ní gbàgede ìlú láti tako ìfìyàjẹ àwọn aṣe-ìbálòpọ̀-akọ-àti-akọ ní Russia, pàápàá jùlọ ní orílẹ̀ Chechnya.
Ilé-iṣẹ́ agbóhùnsáfẹ́fẹ́ náà pè wọ́n láti fi ọ̀rọ̀ wá wọn lẹ́nu wò nípa ìfẹ̀hónúhàn àti ìrírí wọn fún jíjáde sí gbangba gẹ́gẹ́ bíi aṣe-ìbálòpọ̀-akọ-àti-akọ ní ẹ̀ka-ìlúu Russia.
Ìkéde Shebuyeva àkọ́kọ́ nípa ètò náà fa ẹgbẹlẹmùkù èébú ìkórìíra-ìbálòpọ̀-láàárín-akọ́-àti-akọ nínú àwọn èsì, tí èsì sì wá láti ọ̀dọ̀ àwọn òṣìṣẹ́ ọba kan bákan náà, ṣùgbọ́n ìyẹn ò mú ọkàn-an rẹ̀ kúrò, ó sọ fún Novaya Gazeta.
Ṣùgbọ́n ní alẹ́ ọjọ́ tí ètò náà ku ọ̀la, Shabuyeva sọ̀rọ̀ pé òun gba ìpè àjèjì láti orí òpó ẹ̀rọ-ìbánisọ̀rọ̀ kan tí kò ṣe é dámọ̀, ẹni náà sì sọ fún òun pé bí òun bá tẹ̀síwajú pẹ̀lú ètò náà bí ó ṣe ti pinnu, wọ́n máa fi igi ìgbábọ́ọ̀lù-afọwọ́jù pàdé àwọn àlejò rẹ ní ìta ilé-iṣẹ́ náà.
Òun náà sì lè kojúu wàhálà, onípè àjèjì náà léríléka.
Nítorí ìbẹ̀rù fún ààbò àwọn àlejòo rẹ̀, Shabuyeva fagilé ìfọ̀rọ̀wánilẹ́nuwò náà tí ó sì fi ètò mìíràn rọ́pòo rẹ̀.
Ìfẹ̀hónúhàn tí ó wáyé ní gbàgede ìlú wà lára ìkéde gbogboògbò #saveLGBTinRussia tí wọ́n fi ń polongo ìyà tí ó rorò tí wọ́n fi ń jẹ àwọn ènìyàn aṣe-ìbálòpọ̀-akọ-àti-akọ ní orílẹ̀ Chechnya.
Àwọn ìwọ́de àti ìfẹ̀hónúhàn irú èyí wáyé ní àwọn ìlú mìíràn ní Russia.
Ìlú ń ké pe àwọn ọmọ rẹ̀ (àwọn ọmọ ìlú) láti dojú ìjà kọ ìwà elẹ́yàmẹyà àti ìtẹ̀mọ́lẹ̀ ní Russia òde-òní.
Jẹ́ kí ìpèe rẹ̀ ta ọ́ jí!
[àmì náà ń sọ pé: Ẹ̀KA ÌṢÈDÁJỌ́ TI ORÍLẸ̀-ÈDÈE RUSSIA Ò RÍ ÀWỌN AṢE-ÌBÁLÒPỌ̀-AKỌ-ÀTI-AKỌ NÍ CHECHYA.
WỌ́N WÀ NÍBẸ̀: NÍNÚ ÀWỌN ỌGBÀ Ẹ̀WỌ̀N ÀTI IBOJÌ-ÒKÚ.
#SAVELGBTINRUSSIA Ẹ̀TANÚ ÌBÁLÒPỌ̀-LÁÀÁRÍN-AKỌ-ÀTI-AKỌ = ÌJỌBA AFIPÁMÚNI
Nínú oṣù Igbe 2017, Novaya Gazeta jábọ̀ pé àwọn aláṣẹ ní Chechnya, ti ìlú oníjọba Ìmọ́lẹ̀ tí ó ń rí ìdààmú jù ní gúúsù Russia tí ajagun fẹ̀yìntì Ramzan Kadyrov, ń ṣe olóríi rẹ̀, ń ṣe ìpolongo tí ó rorò tí ó ń tako ìtẹ̀mọ́lẹ̀ àwọn ènìyàn tí í ṣe LGBT tí ó ń gbé nínúu rẹ̀.
Ìròyìn tí ó jáde ní àìpẹ́ sọ pé "ìfọ̀mọ́ " náà le gidi gan-an ni, pẹ̀lú ikú èèyàn méjì ó kéré tán àti ogunlọ́gọ̀ àwọn tí ó wà ní àtìmọ́lé tí ó lòdì sí òfin.
#FreeAmade: Akọ̀ròyìn tí a mú tí a sì dá lóró lẹ́yìn tí ó kọ ìròyìn lórí ìwà jàgídí jàgan tí ó ń ṣẹlẹ̀ ní Àríwá Mozambique
Àwọn ẹni-orí-kó-yọ tí wọ́n pàdánù ẹbí àti ilé ń sinmi níta gbangba lẹ́yìn ìkọlù ọjọ́ 5 oṣù Òkúdù ní abúlé Naunde ní Cabo Delgado nílùú Mozambique.
Àwòrán láti ọwọ́ Borges Nhamira pẹ̀lú àṣẹ ìlò.
Wọ́n mú akọ̀ròyìn Mozambique kan ní ọjọ́ 5 oṣù Ṣẹẹrẹ níbi tí ó ti ń jábọ̀ ìròyìn nípa ìkọlù tí ó ń dé bá àwọn abúlé kéréje ní ìgbèríko Cabo Delgado ní Mozambique.
Cabo Delgado wà ní àríwá orílè-èdè Mozambique, ó kún fún àwọn ohun àlùmọ́nì bí i òkúta iyebíye, èédú àti afẹ́fẹ́ gáàsì tí wọ́n rí ní Rovuma, ilẹ tí omí yí ká.
Àwọn olùkíyèsí sọ pé ẹgbẹ́ tí ó ń darí ìkọlù yìí ní i lọ́kàn láti máa jí àwọn ohun àlùmọ́nì yìí kó.
Láti oṣù Ọ̀wàrà 2017, àìmọye ìkọlù ni ó ti wáyé ní oríṣiríṣìí ìgbèríko ní Cabo Delgado láti ọwọ́ àwọn ẹgbẹ́ jàndùkú kan náà.
Ọ̀pọ̀lọpọ̀ àwọn iléeṣẹ́ ìròyìn ni wọ́n ti jábọ̀ lórí àwọn ìkọlù yìí ṣùgbọ́n kò tilẹ̀ wu àwọn ìjọba láti sọ̀rọ̀ lé e tàbí kí wọ́n fi ìdí àrídájú ẹ̀rí múlẹ̀ nínú àwọn ọ̀rọ̀ yìí.
Ní 2018, èèyàn tó lé lọ́gọ́rùn-ún ni wọ́n bá ṣẹjọ́ lórí àwọn ọ̀ràn yìí. Ó yẹ kí ẹjọ́ọ wọn ó parí lọ́dún yìí.
#FreeAmade: Ìpolongo láti gba Akọ̀ròyìn Mozambique sílẹ̀
Amade Abubacar ń ṣiṣẹ́ pẹ̀lú Mozambican Social Communication Institute, ó sì ń ṣiṣẹ́ gẹ́gẹ́ bí akọ̀ròyìn pẹ̀lú ibùdó ìròyìn orí ayélujára Zitamar àti iléeṣẹ́ ìgbóhùnsáfẹ́fẹ́ ìbílẹ̀ Nacedje.
Àwọn ọlọ́pàá ìjọba àpapọ̀ Mozambique mú akọ̀ròyìn náà ní ọjọ́ 5 níbi tí ó ti ń ya àwòrán àwọn ẹni-orí-kó-yọ nínú ìkọlù kan ní Cabo Delgado, wọ́n sì tì í mọ́lé.
Lẹ́yìn náà, wọ́n mú Amade lọ sí ibùdó àwọn ológun Mozambique ní ìgbèríko Mueda láìjẹ́ ọmọ ẹgbẹ́ ológun.
Lẹ́yìn ọ̀sẹ̀ díẹ̀, wọ́n gbé e lọ sí ẹ̀wọ̀n gbogboògbò láti mú kí àtìmọ́lé rẹ̀ bá òfin mu ní Pemba, olú ìlú Cabo Delgado.
Lẹ́yìn tí ó dé ẹ̀wọ̀n gbogboògbò, Amade pe ẹgbẹ́ àwọn agbẹjọ́rò Mozambique tí ó sì sọ bí ó ṣe ti jìyà tó lọ́wọ́ àwọn ológun Mozambique tí ó ní wọ́n na òun tí wọ́n sì fi ebi pa òun.
Ọ̀pọ̀lọpọ̀ èèyàn àti ẹgbẹ́ ajàfómìnira ti sọ̀rọ̀ síta láti gbèjà Abubacar tí wọ́n sọ pé mímú tí wọ́n mú un àti àtìmọ́lée rẹ̀ ti dẹ́rùba òmìnira ẹni láti sọ̀rọ̀.
Ìfilọ́lẹ̀ Agbéròyìn Sáfẹ́fẹ́ ti Gúúsù Ilẹ̀ Adúláwò, tí ó ń ṣe àbójútó ẹ̀tọ́ agbéròyìn sáfẹ́fẹ́ àti iṣẹ́ wọn ní agbègbè náà sọ̀rọ̀ tako àtìmọ́lé Amade:
Títì tí àwọn ológun ti Abubacar mọ́lé jẹ́ ìpalára fún ẹ̀tọ́ rẹ pẹ̀lú mímú tí wọ́n mú un láìsí ìdí tí wọ́n fi ìdí ẹ múlẹ̀.
Ìjọba Mozambique ti ń ṣe àfihàn ìṣáájú burúkú nípa ṣíṣe ìdíwọ́ ẹ̀tọ́ ẹni láti sọ̀rọ̀ àti rírí ọ̀nà gbọ́ ìròyìn ní agbègbè náà.
Amnesty International náà sọ̀rọ̀:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Amade Abubacar Amade Abubacar jẹ́ gbajúgbajà akọ̀ròyìn tí ó ń gba ẹ̀rí sílẹ̀ lẹ́nu àwọn ẹni tí wọ́n bọ́ nínú ìkọlù ní Cabo Delgado nígbà tí àwọn ọlọ́pàá mú un.
Èyí jẹ́ àfihàn àìkàsí àwọn aláṣẹ Mozambique sí òmìnira láti sọ̀rọ̀ àti òmìnira àwọn oníròyìn... [àwọn aláṣẹ] rí akọ̀ròyìn gẹ́gẹ́ bí alátakò wọn [fún ìdí èyí] wọ́n ń ṣe wọ́n bí ọ̀daràn.
Ìpolongo náà ti tàn lórí Twitter, pẹ̀lú ìṣẹ̀dá àwọn àsopọ̀ ọ̀rọ̀ bí i #FreeAmade láti jà fún ìdásílẹ̀ Amade.
Fún ìgbà àkọ́kọ́ ní orílẹ̀-èdèe Brazil, ọmọ ìbílẹ̀ lóbìnrin di ọmọ ìgbìmọ̀ ìjọba
Joenia ni ọmọ ìbílẹ̀ lóbìnrin àkọ́kọ́ tí ó kẹ́kọ̀ọ́ gboyè nínú ẹ̀kọ́ ìmọ̀ òfin ní Brazil.
Àwòrán: Àwòrán tí wọ́n yà nínú fídíò kan láti ọwọ́ọ United Nations Web TV.
Ní ọdún-un 1997, Joenia Wapichana di obìnrin àkọ́kọ́ tí yóò gboyè nínú ẹ̀kọ́ ìmọ̀ òfin ní Brazil.
Lẹ́yìn ọdún kọ́kànlá, òun ni ọmọ ìbílẹ̀ àkọ́kọ́ tí ó gbẹjọ́rò ní ilé-ẹjọ́ gíga jùlọ.
Ní oṣù Ọ̀wàrà ọdún-un 2018, Joenia tún gbajúmọ̀ sí i nígbà tí ó di ọmọ ìbílẹ̀ lóbìnrin àkọ́kọ́ tí wọn yóò yàn sípò nínú ìgbìmọ̀ ìjọba.
Ìbòo 8,491 tí wọ́n dì fún un ni wọ́n fi yàn án sípò kan nínúu mẹ́jọ tí ó tọ́ sí ìpínlẹ̀ Roraima tí ó ti wá.
Ìgbà kan ṣoṣo tí Brazil ní ọmọ ìbílẹ̀ gẹ́gẹ́ bí ọkàn lára àwọn ìgbìmọ̀ ìjọba ni ọdún-un 1986 - Mario Juruna, tí ó wá láti ẹ̀yà Xavante, wọ́n yàn án sípò ní ọdún-un 1983.
A bí Joana sínú ẹ̀yà Wapichana, ó lọ sí Boa Vista tí ó jẹ́ olú-ìlú Roraima nígbà tí ó wà ní ọmọ ọdún mẹ́jọ.
Ó ń kọ́ ẹ̀kọ́ọ rẹ̀ nínú ìmọ̀ òfin bí ó ṣe ń ṣiṣẹ́ ní ọ́fíìsì àwọn oníṣirò kan, ó sì sọ ọ́ nínú ìfọ̀rọ̀wánilẹ́nuwò kan láìpẹ́, pé òun ṣetán ní ilé-ẹ̀kọ́ ní ọdún kan ṣáájú ìgbà tí ó yẹ kí òun ṣetán tí òun sì gbé ipò karùn-ún nínúu kíláàsìi rẹ̀ àti láàárín-in àwọn ọmọ ọlọ́lá ní Roraima.
Ní oṣù Ọ̀pẹ ọdún-un 2018, gẹ́gẹ́ bí ọmọ ẹgbẹ́ ìgbìmọ̀ tí wọ́n dìbò yàn, Joenia gba àmì ẹ̀yẹ ìdánimọ̀ UN fún ìjàfẹ́tọ̀ọ́ ẹ̀dá lórí àṣeyọrí tí ó ṣe nínú ìpolongo ẹ̀tọ́ àwọn ọmọ ìbílẹ̀.
Wọ́n ti fi àmì-ẹ̀yẹ ìdánimọ̀ yìí kan náà fún Nelson Mandela àti Malala rí.
Joenia Wapichana níbi tí ó ti ń gbè lẹ́yìn ọ̀rọ̀ ìbílẹ̀ kan ní ilé-ẹjọ́ gíga jùlọ.
Àwòrán: Àwòrán tí wọ́n yà nínú fídíò YouTube ilé-ẹjọ́ gíga jùlọ ti Brazil.
Joênia ṣe àfikún ìtàn ní ọdún-un 2008 nígbà tí ó gba ẹjọ́ ẹgbẹ́ ìbílẹ̀ márùn-ún kan rò, pé kí wọn ya ilẹ̀ẹ wọn sọ́tọ̀ gẹ́gẹ́ bí ilẹ̀ abínibí, irú òfin tí yóò fún àwọn abínibí ilẹ̀ náà ní ẹ̀tọ́ láti pàṣẹ lórí àwọn ilẹ̀ ìlúu wọn.
Ilé ẹjọ́ dá ẹjọ́ tí ó gbè lẹ́yìn àwọn ẹgbẹ́ ìbílẹ̀ náà tí wọ́n ti wá di òǹnilẹ̀ kánrin-kése fún àwọn ilẹ̀ abínibí tí ó tóbi jù ní Brazil - ilẹ̀ẹ Raposa Terra do Sol, tí ó wà ní ìpínlẹ̀ Roraima.
Bẹ́ẹ̀, Jair Bolsonaro tí ó jẹ́ ọmọ ẹgbẹ́ ìgbìmọ̀ ní àkókò náà ti fi ìwọ̀sí lọ ajàfẹ́tọ̀ọ́ ìbílẹ̀ kan tí ó wá sí ibi gbígbọ́ ìdájọ́ nípa ìyàsọ́tọ̀ Raposa Terra do Sol ní ìyẹ̀wù àwọn igbá-kejì.
Bolsonaro sọ̀rọ̀ báyìí ní ọjọ́ náà pé "ó yẹ kí o jáde síta láti lọ jẹ koríko pẹ̀lú àwọn alálẹ̀ẹ yín."
Kò pẹ́ lẹ́yìn tí ó jáwé olúborí nínú ìdìbò 2018, Bolsonaro tún mú ọ̀rọ̀ Raposa Terra do Sol bọnu gẹ́gẹ́ bí àpẹẹrẹ agbègbè ìbílẹ̀ tí ó yẹ kí àwọn jẹ àǹfààní ètò ọrọ̀-ajée rẹ̀.
Ó sọ fún àwọn akọ̀ròyìn pé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ó jẹ́ agbègbè kan tí ó lọ́rọ̀ jù ní àgbáyé. Èèyàn lè jẹ àǹfààní rẹ̀ lọ́nà tó mọ́gbọ́n dání.
Nípa ti àwọn ọmọ bíbí ibẹ̀, à á fún wọn ní ohun tí ó tọ́ sí wọn, à á sì dà wọ́n pọ̀ mọ́ àwùjọ.
Lọ́dún mẹ́wàá sẹ́yìn, pẹ̀lú ọ̀dà pupa lójúu rẹ̀, ní ìbámu pẹ̀lú àṣà ẹ̀yàa rẹ̀ ni Joenia lo èdè Portuguese àti ẹ̀ka-èdèe rẹ̀ láti rán àwọn adájọ́ létí pé bíi mílíọ̀nù dọ́là US lọ́nà mẹ́ta ni ó ń kárí àwọn ilẹ̀ wọ̀nyí láìsí pé wọ́n kópa nínú ètò ọrọ̀-ajée Brazil.
Ó ní "wọ́n ń sọ̀rọ̀ bà wá lórúkọ jẹ́, bẹ́ẹ̀ ni wọ́n ń ṣe ìyàtọ̀ọ̀tọ̀ ẹ̀yà pẹ̀lúu wa ní ilẹ̀ẹ wa."
Àwòrán: Àjọ tí ó ń rí sí ààbò gbogboògbò, CC 2.0
Alátakò tí kò ṣe é borí
Bí ó ṣe ń gbaradì láti gba ìjókòó rẹ̀ nínú ìgbìmọ̀ ìjọba gẹ́gẹ́ bí alátakò fún ìjọba Bolsonaro, ó sọ fún àwọn akọ̀ròyìn Folha de São Paulo, tí ó jẹ́ ilé iṣẹ́ oníwèé ìròyìn tó gbajúgbajà ní orílẹ̀-èdè pé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Kí ló dé tí ó [Bolsonaro] ṣe ń ṣe inúnibíni sí àwọn ọmọ ìbílẹ̀ tó báyìí?
Kí ni ìdí fún ìkórìíra àti òǹgbẹ fún ìṣubúu wa?
A ní ètò ìrìnàjò ìgbafẹ́, òògùn ìbílẹ̀ àti àwọn ohun mèremère tí ó pín yẹ́lẹyẹ̀lẹ káàkiri ilẹ̀ẹ wa.
A nílò láti ṣe àyípadà ìgbàgbọ́ pé à ń ṣe ìdíwọ́ fún ìdàgbàsókè tàbí pé à ń ṣe ìpalára fún ẹnikẹ́ni.
Àwa náà ní láti di aṣíwájú fún ara wa.
Ìfẹsẹ̀múlẹ̀ tí ó ń lọ
Ìgbìmọ̀ Brazil gba ipò ní oṣù Èrèlé 2019, Joênia sì bẹ̀rẹ̀ sáà rẹ̀ gẹ́gẹ́ bí olùdarí ẹgbẹ́ òṣèlú rẹ̀, Rede Sustentabilidade (tí ó túmọ̀ sí Ẹgbẹ́ Alágbèéró lédè Portuguese) ní ìyẹ̀wù àwọn igbá-kejì ti ilé ìgbìmọ̀ aṣòfin kékeré.
Olùṣàkóso fún ètò àyíká tẹ́lẹ̀ rí Marina Silva, tí orúkọ rẹ̀ gbajúmọ̀ nínú ìjàfẹ́tọ̀ọ́ agbègbè ni ó dá Rede sílẹ̀ pẹ̀lú bí ó ti ṣe fìdírẹmi tó nínú ètò ìdìbò ààrẹ lẹ́ẹ̀mẹ́ta léraléra.
Lẹ́yìn àjálù ìdídò ní Brumadinho, tí ó pa àwọn èèyàn tí ó lé ní 160, tí ó sì mú ìbàjẹ́ bá gbogbo ayé tí ó wà ní odò Paraopeba, Joenia ṣe àgbékalẹ̀ àkọsílẹ̀ àbá òfin rẹ̀ àkọ́kọ́, tí ó ń ka àwọn ọ̀ràn tí ó ń ṣe ìpalára fún agbègbè àti ìlera pẹ̀lú ẹ̀mí àwọn èèyàn gẹ́gẹ́ bí "ọ̀ràn ńlá" tí ó ní ìjìyà tí ó pọ̀ nínú.
Ní ó-ku-ọ̀la tí yóò gba ipò, arábìnrin inú ìgbìmọ̀ náà sọ fún Folha de Boa Vista, ilé-iṣẹ́ ìròyìn ìbílẹ̀ kan tí ó ti ìpínlẹ̀ẹ rẹ̀ wá pé àbá òfin náà ń dojúkọ ìwà àìbìkítà àwọn iléeṣẹ́ àdáni sí agbègbè:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ohun tí ó kàn wá ni ètò ìmúlò tí ìjọba fi ń ṣe àdínkù agbára àwọn àtòpọ̀ ẹ̀rọ tí a ṣẹ̀dá láti dáàbò bo àyíká tó ní ìlera, gẹ́gẹ́ bí a ti rí i nínú ìwé òfin àti àwọn ipa tí ó ń kó láwùjọ.
Fún àpẹẹrẹ [lára àwọn àtòpọ̀ ẹ̀rọ yìí], a ní ètòo gbígba ìwé àṣẹ ní àwọn agbègbè yìí [tí ó ń bá wa dènà] àìlègbẹ̀rí àwọn iléeṣẹ́ jẹ́ àti àìtó agbára ìjọba láti kápáa wọn nínú ìpínlẹ̀ náà.
Nínú ọ̀rọ̀ọ rẹ̀ pẹ̀lú BBC, Joenia sọ pé ohun tí ó ṣe pàtàkì sí òun jùlọ nínú ìgbìmọ̀ náà ni ìyàsọ́tọ̀ àwọn ilẹ̀ abínibí:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Tí o bá ní èèyàn ńláńlá mẹ́fà ní ọwọ́ kan, tí ọwọ́ kejì sì ní àìmọye àwọn èèyàn tí wọn ò jámọ́ nǹkan tí wọ́n ń rí mi gẹ́gẹ́ bí aṣojú wọn níbẹ̀.
Wọ́n jẹ́ ọ̀wọ́ àwọn tí ó nílò aṣojú. Ètò ìṣèlú àtẹ̀yìnwá wáyé nípasẹ̀ àwọn èèyàn tí wọ́n ń ro ohun tí ó máa jẹ́ èrèe tiwọn níbẹ̀, èmi máa mú iyì tí ó kárí wá.
Burundi: Kọ Ìkọkúkọ sórí àwòrán Ààrẹ - kí o wẹ̀wọ̀n
Àwọn oníkọkúkọ ní ìṣọ̀kan
Ààrẹ Jacob Zuma bẹ Burundi wo ní 25, oṣù Èrèlé ọdún 2016.
Orísun àwòrán: ìjọba ZA. Flickr, àṣẹ CC.
Akẹ́kọ̀ọ́ mẹ́fà di ẹni àtìmọ́lé lọjọ́ Ìṣẹ́gun 12, oṣù Ẹrẹ́nà ní agbègbè Kirundo ní Àríwá Ìlà-oòrùn Burundi fún ẹ̀sùn-un kíkọ ìkọkúkọ sórí àwòrán Ààrẹ Pierre Nkurunziza nínú àwọn ìwé ìkọ́ni márùn-ún.
Wọ́n fi ẹ̀sùn "títa àbùkù bá Ààrẹ orílẹ̀-èdè" kan àwọn akẹ́kọ̀ọ́ náà.
Ẹgbẹ́ Àwọn Àjọ tí ó ń ṣe Àmójútó ìwàlálàáfíà Àwọn ọmọdé ní Burundi (FENADEB) jábọ̀ pé wọ́n ti fi akẹ́kọ̀ọ́ kan tí ó jẹ́ ọmọ ọdún mẹ́tàlá sílẹ̀ lẹ́sẹkẹsẹ̀ nítorí pé ó ṣì kéré, kò sì tí ì tó ọdún mẹ́ẹ̀dógún.
Wọ́n jábọ̀ pé wọ́n ṣe ìdásílẹ̀ àwọn akẹ́kọ̀ọ́ mẹ́ta lọ́jọ́ Ẹtì, 15 oṣù Ẹrẹ́nà ṣùgbọ́n àwọn mẹ́ta yòókù ṣì wà ní àtìmọ́lé.
Àwọn ọmọ náà tí wọn kò ju ọmọ ọdún 15 sí 17 yóò ṣe ẹ̀wọ̀n ọdún márùn-ún bí wọ́n bá jẹ̀bi ẹ̀sùn ìtàbùkù bá Ààrẹ orílẹ̀-èdè.
Ìwé ìròyìn iwacu jábọ̀ pé àwọn ìdílé tí ọ̀rọ̀ náà kàn wà nínú ìdààmú gidi.
Ìkọkúkọ [lórí àwòrán Ààrẹ] jẹ́ ẹ̀ṣẹ̀ tí ó mú ìjìyà dání lábẹ́ òfin ilẹ̀ Burundi gẹ́gẹ́ bí àbọ̀ ìwádìí Reuters kán ṣe sọ.
Bí ó tilẹ̀ jẹ́ pé ọjọ́-orí àwọn ọ̀daràn náà lè jẹ́ ìdí fún ṣíṣe àdínkù ìjìyà ẹ̀sẹ̀ nínú ìgbẹ́jọ́ àwọn akẹ́kọ̀ọ́ yìí.
Gẹ́gẹ́ bí olùkọ́ kan tí kò dárúkọ araa rẹ̀ ṣe sọ, wọn kò yẹ àwọn ìwé ìkọ́ni wọ̀nyí wò fún àìmọye ọdún, àwọn akẹ́kọ̀ọ́ sì máa ń pín in lò ni, fún ìdí èyí ó nira láti mọ ẹni tí ó kọ nǹkan sí i ní pàtó.
Ìṣẹ̀lẹ̀ tó fara jọ èyí ṣẹlẹ̀ ní 2016, lẹ́yìnin rògbòdìyàn sáà kẹ́ta Ààrẹ náà, nígbà tí àwọn akẹ́kọ̀ọ́ nílé ẹ̀kọ́ kọ ìkọkúkọ sórí àwòrán (Ààrẹ) Nkurunziza nínú ìwé ìkọ́ni.
Àwọn aláṣẹ rí èyí gẹ́gẹ́ bí ìwọ̀sí gidi tí wọ́n sì lé ọgọọgọ̀rún akẹ́kọ̀ọ́ kúrò ní àwọn ilé ẹ̀kọ́ lóríṣìíríṣi káàkiri orílẹ̀-èdè náà.
Akẹ́kọ̀ọ́ mọ́kànlá ni wọ́n fẹ̀sùn "ìtàbùkù bá adarí ìlú" àti "ìhàlẹ̀ mọ́ ààbò ìlú" kàn, bí ó tilẹ̀ jẹ́ pé wọ́n padà dá wọn sílẹ̀.
Wọ́n bu ẹnu àtẹ́ lu ìwà yìí gidigidi.
Zeid Ra'ad Al Hussein, tí ó jẹ́ aṣàkóso fún ẹ̀ka ìjàfẹ́tọ̀ọ́ ènìyàn lábẹ́ United Nations gbé àkọsílẹ̀ kan jáde ní 29, oṣù Òkúdù 2016:
Ẹ̀rù ń bà mí pẹ̀lú àwọn ìròyìn tí mò ń gbọ́ nípa lílé tí wọ́n ń lé àwọn ọmọ ní ilé-ẹ̀kọ́ àti bí wọ́n ṣe ń tì wọ́n mọ́lé nítorí ìkọkúkọ tí wọ́n kọ sórí àwòrán Ààrẹ nínú àwọn ìwé ìkọ́ni.
Nkurunziza," Adarí ayérayé tó ga jù"
Pierre Nkurunziza ti jẹ ààrẹ ilẹ̀ Burundi láti ọdún 2005.
Ní ọdún 2015, àwọn ẹgbẹ́ òṣèlúu rẹ̀ tún gbé e sípò fún sáà kẹ́ta lórí oyè.
Ní oṣù Ẹrẹ́nà ọdún tó kọjá, Nkurunziza gba orúkọ tuntun lọ́dọ̀ àwọn ẹgbẹ́ òṣèlúu rẹ̀, Àjọ Agbèjà Òmìnira Àwọn Ológun - Fún Ìgbéga Ìjọba Oníbò (CNDD-FDD), wọ́n pè é ní "adarí ayérayé tó ga jù."
Akọ̀wé gbogboògbò fún CNDD-FDD, Evariste Ndayishimiye ṣàlàyé ìdí tí orúkọ náà ṣe di ti Nkurunziza:
Olùdaríi wa ni, kò sí eni tí a lè fi wé e nínú ẹgbẹ́ẹ wa.
Òun ni òbíi wa, òun ni ó ń gbà wá nímọ̀ràn.
Ìdí nìyí tí mo ṣe ní kí gbogbo ọmọ ẹgbẹ́ pọ́n ọn lé nítorí pé ojúkójú ni ẹnikẹ́ni lè fi wo ilé tí kò ní olórí.
Ní tiwa, olórí tó dára jù ni a ní.
Bí àwọn CNN-FDD ṣe gbé oyè náà ní yẹpẹrẹ tó ipò agbára Nkurunziza gẹ́gẹ́ bí "adarí ayérayé tó ga jù" ti jẹ́ kí ó nira fún ẹnikẹ́ni láti kọ ohunkóhun tí ó bá yàn láti ṣe, títí mọ́ ìgbésẹ̀ rẹ̀ láti ṣe àyípadà òfin sáà méjì fún ipò adarí tí ó wà nínú ìwé òfin orílẹ̀-èdè náà.
Èyí ń ṣe àfihàn àdálò tí ẹgbẹ́ òṣèlú tó wà lórí oyè ń dá agbára lò pẹ̀lú Nkurunziza àti àwọn alátìlẹyìn-in rẹ̀ pẹ̀lú bí ẹgbẹ́ òṣèlú náà ṣe ń darí àwọn ìdásílẹ̀ ìjọba.
Àwọn oníkọkúkọ ní ìṣọ̀kan
Àwọn ọmọ ìlú tí wọ́n ń ṣàmúlò ayélujára ti bẹ̀rẹ̀ ìkọkúkọ sórí àwòrán ààrẹ Nkurunziza nínú ìfẹ̀hónúhàn pẹ̀lú àmì ìdámọ̀: #Nkurunziza àti #Burundi:
Ìfòfinlíle mú àtakò
Ìjọba Burundi ti bẹ̀rẹ̀ sí í fi ìkanra mú ìwà àtakò láti ọdún 2015, lẹ́yìn ìjákulẹ̀ ìṣọ̀tẹ̀ kan, ìdojúkọ pẹ̀lú àwọn ẹgbẹ́ adìtẹ̀ kan, àtakò lórí ìlòkulò ẹ̀tọ́, òfin kànńpá, ìnira pẹ̀lú ètò ọrọ̀-ajé àti rògbòdìyàn àwọn asásàálà.
European Union pẹ̀lú United Nations tako ìgbésẹ̀ Nkurunziza fún sáà kẹ́ta, wọ́n sì béèrè fún ìdápadà ìlọdéédé kí àsìkò ìdìbò ó tó dé.
Pẹ̀lú àwọn ìdojúkọ wọ̀nyí, "ipò náà" le sí i, àti àwọn aláṣẹ sì ń fi ìkanra mú gbogbo ìhàlẹ̀ tí wọ́n ń rí.
Ìjábọ̀ pàtàkì ti àjọ ajàfẹ́tọ̀ọ́ ènìyàn ṣe ní oṣù Èbìbí 2018 rí i pé àwọn èṣọ́ aláàbò ní Burundi, àwọn afòyeṣiṣẹ́ àti àwọn ọmọ ẹgbẹ́ òṣèlú tí ó wà nípò, àwọn ẹgbẹ́ Imbone... ń kọlu àwọn alátakò àti àwọn ẹni tí wọ́n fura sí gẹ́gẹ́ bí alátakò pẹ̀lú ajàfẹ́tọ̀ọ́ ènìyàn àti akọ̀ròyìn.
"Wọ́n pa èèyàn tó tó 1700, bẹ́ẹ̀ ni wọ́n sì ń fi ipá lé àwọn ẹlòmíìn, wọ́n ń fi ipá bá wọn ní ìbálòpọ̀, wọ́n ń fi ìyà jẹ wọ́n, wọ́n ń tì wọ́n mọ́lé, bẹ́ẹ̀ ni wọ́n sì ń dẹ́rùba àìmọye àwọn mìíràn."
Èyí ti dá wàhálà ìsásàálà sílẹ̀, a ti rí àwọn ará Burundi tí wọ́n sá lọ sí Tanzania, Rwanda, Congo àti Uganda.
Bí ó tilẹ̀ jẹ́ pé ẹgbẹẹgbẹ̀rún ti padà sílé, alákòóso United Nations fún ìsásàálà ti ṣe àkọsílẹ̀ àwọn asásàálà tí ó wá láti Burundi tí wọ́n lé ní 347,000 ní oṣù Èrèlé 2019, UNHCR fìdí ẹ̀ múlẹ̀:
...Làásìgbò nínú òṣèlú Burundi le sí i ní ọdún 2015 lẹ́yìn tí ààrẹ́ kéde èròńgbàa rẹ̀ láti lọ fún sáà kẹ́ta.
Ìfẹ̀hónúhàn àwọn èèyàn láti tako èròńgbà fa ìkọlura, ọgọọgọ̀rún àwọn èèyàn sì sá lọ sí àwọn orílẹ̀-èdè ìtòsí láti fi oríi wọn pamọ."
Ní ìbẹ̀rẹ̀ oṣù yìí, ìjọba Burundi ti ọ́fíìsì ẹ̀ka àwọn ajàfẹ́tọ̀ọ́ ènìyàn lábẹ́ United Nations tí wọ́n sì sọ pé àwọn kò nílòo wọn mọ́.
Ìjọba náà ń bínú sí alákòóso tẹ́lẹ̀-rí ẹ̀ka náà, Zeid Ra'ad Al Hussein tí ó ṣàpèjúwe Nkurunziza ti Burundi gẹ́gẹ́ bí ọkàn lára "àwọn apanilẹ́kúnjayé ènìyàn tí ó ń gbèrú sí i láìpẹ́ yìí" ní oṣù Èrèlé 2018.
Àtìpa àwọn Ilé-iṣẹ́ Akọ̀ròyìn, ìyọlẹ́nu àwọn alátakò, ìfòfinlílẹ̀ mú àwọn ìdásílẹ̀ tí kì í ṣe ti ìjọba (NGOs) àti ìdiwọ́ fún àwọn mìíràn láti sọ̀rọ̀ tàbí ṣe àfihàn ara wọn ní ààyè òṣèlú.
Fún àpẹẹrẹ, wọ́n dájọ́ ẹ̀wọ̀n ọdún méjìlélọ́gbọ̀n fún ajàfẹ́tọ̀ọ́ ènìyàn Germain Rukiki fún ìdarapọ̀ mọ́ ìgbìyànjú ìrúlùú, jíjin ètò ààbò ìlú lẹ́sẹ̀, àti ìṣọ̀tẹ̀ ní 2018 nítorí pé ó ṣe àkọsílẹ̀ àwọn ọ̀nà tí ìjọba Nkurunziza ń gbà fìyà jẹni.
Àwọn àìṣedede kan dá ìgbẹ́jọ́ Rukiki dúró, ó sì wáyé ní ọ̀sẹ̀ mélòó kan ṣáájú àríyànjiyàn ìdìbò abófinmu náà.
"Ọ̀rọ̀ ìkọkúkọ" náà ń ṣe àfihàn ìdúróṣánṣán ìjọba náà tí kò yẹ̀ àti ọ̀nà tí wọ́n ń gbà ṣe ẹ̀tọ́ọ wọn, títí mọ́ ṣíṣe ìgbéyàwó kànńpá fún àwọn tọkọtaya tí wọ́n ń gbépọ̀ láìṣe ìgbéyàwó ní 2017, ìfòfinlíle mú òwòo panṣágà àti agbe ṣíṣe.
Wọ́n fagi lé ìfìwépè Adarí iléeṣẹ́ tó ń ṣètò Ìṣàjò-papọ̀-wa-ọkọ̀-kí-n-wa-ọkọ̀ sí iléeṣẹ́ tẹlifíṣàn Russia lẹ́yìn tí olóòtú ètò rí i pé obìnrin ni
Àwọn elétò náà sọ pé ó "nírú ẹ̀yà" tí àwọn olugbọ́ àwọn ń fẹ́.
Àgékúrò àwòrán adarí iléeṣẹ́ náà, Irina Reyder ní ọ́fíìsì iléeṣẹ́ BlaBlaCar ti Russia. Àwòrán láti orí Ojú ewé. Facebook
Irina Reyder tí ó jẹ́ adarí iléeṣẹ́ BlaBlaCar ní Russia ní wọ́n fagi lé ìfìwépè òun sí ìfọ̀rọ̀wọ́rọ̀ kan pẹ̀lú iléeṣẹ́ amóhùnmáwòrán-an ti ìjọba, Channel One lẹ́yìn tí olóòtú náà rí i pé obìnrin ni òun.
Reyder kọ nípa ìṣẹ̀lẹ̀ náà sójú ìwé Facebook rẹ̀. Ó ní òun gbọ́ ọ̀rọ̀ inú ìpè olóòtú ètò náà pẹ̀lú aṣojú ilé iṣẹ́ BlaBlaCar fún ìbánisọ̀rọ̀ pẹ̀lú àwùjọ tí òun sì gba ohùn-un wọn sílẹ̀:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
E (Olóòtú ètò "Ojúmọ́ Ire"): Báyìí ni a ṣe gbèrò láti ṣe é; akọ̀ròyìn-in wa á máa wa ọkọ̀ bí yóò ṣe máa fi ọ̀rọ̀ wá ọ̀rọ̀ lẹ́nu alámọ̀dájúu yín.
PR (Aṣojú iléeṣẹ́ BlaBlaCar fún ìbánisọ̀rọ̀ pẹ̀lú àwùjọ): Bẹ́ẹ̀ ni, Ìyẹn dára
E: Ta ni yóò wá jẹ́ alámọ̀dájú náà?
PR: Adarí iléeṣẹ́ wa ni, Irina Reyder
E: Ẹ̀n... Ẹ ti fìgbà kan ní ọkùnrin tó dára ní ipò náà, àbí bẹ́ẹ̀ kọ́?
PR: Bẹ́ẹ̀ ni, a ti ní Alexey Lazorenko gẹ́gẹ́ bí Adarí, Irina Reyder ni nísẹ̀yín.
E: Bẹ́ẹ̀ ni, mo mọ̀ nípa àyípadà tí ó wáyé nínú ìdarí iléeṣẹ́ yín lọ́dún tó kọjá.
Ṣùgbọ́n Irina kò ní le è wúlò gẹ́gẹ́ bí alámọ̀dájú.
Ó nírú ẹni tí àwọn olùgbọ́ọ wa máa ń nífẹ̀ẹ́ sí.
Fún àpẹẹrẹ, tí a bá ní agbẹjọ́rò gidi kan.
Ó ń láti jẹ́ ọkùnrin.
Tàbí ẹni tí ó mọ̀ nípa ọkọ̀ lọ́pọ̀lọpọ̀ - ọkùnrin ni, kó má jẹ̀ ẹ́ obìnrin.
Bóyá kí ìwọ Sergey ó ṣe ìfọ̀rọ̀wọ́rọ̀ náà?
Lẹ́yìn tí aṣojú iléeṣẹ́ náà fún ìbánisọ̀rọ̀ pẹ̀lú àwùjọ, Sergey sọ fún olóòtú ètò náà pé kò sí alámọ̀dájú ọkùnrin kankan ní iléeṣẹ́ naa, ó ní olóòtú ètò náà ṣe ìlérí láti padà wá lẹ́yìn tí ó bá ti bá olóòtú àgbà ètòo wọn sọ ọ́.
Nínú ìpè kan lẹ́yìn ìgbà náà, wọ́n sọ fún aṣojú iléeṣẹ́ BlaBlaCar pé ètò náà ti yí padà, pé àwọn á máa ṣe ìfọ̀rọ̀wọ́rọ̀ pẹ̀lú àwọn oníbàáràa wọn dípò wọn.
"Kí lẹ rò?
Ṣé àwọn alámọ̀dájú tuntun yìí á mọ̀ dájú dánu?
Reyder ń béèrè ìbéèrè ìkẹ́gàn náà lọ́wọ́ àwọn èèyàn-an rẹ̀.
Nínú èsì kan sí TJournal, tí ó jẹ́ iléeṣẹ́ onímọ̀-ẹ̀rọ àti ìròyìn ẹ̀rọ alátagbà àti orí ayélujára.
Ẹ̀ka ìròyìn Channel One ò fi òtítọ́ ìtàkùrọ̀sọ yìí pamọ́, ṣùgbọ́n wọ́n tẹnu mọ́ ọn pé ọ̀rọ̀ náà kò ṣègbè lẹ́yìn akọ.
Bí ó tilẹ̀ jẹ́ pé àlàyé wọn kò fìdí èyí múlẹ̀ tó:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Akọ̀ròyìn méjì, ọkùnrin àti obìnrin kan ń gbèrò láti ṣàfihàn ìyàtọ̀ tí ó wà nínúu bí ọkùnrin àti obìnrin ṣe ń hùwà sí ìfowópamọ́.
Akọ̀ròyìn lóbìnrin á ní láti fọ̀rọ̀wọ́rọ̀ pẹ̀lú alámọ̀dájú ọkùnrin kan nígbà tí Akọ̀ròyìn lọ́kùnrin á ní ìfọ̀rọ̀wọ́rọ̀ pẹ̀lú àwọn obìnrin.
Nítorí pé èròńgbà Akọ̀ròyìn obìnrin yẹn ni láti wo bí wọ́n ṣe ń tọ́jú owó bí wọ́n bá gbé ọkọ̀, a nílò láti bá aṣojú iléeṣẹ́ tó ń ṣètò ìrìnnà-papọ̀-wa-ọkọ̀-kí-n-wa-ọkọ̀ kan sọ̀rọ̀ (bẹ́ẹ̀ ni, nítorí àlàkalẹ̀ ètò náà ni, kì í ṣe nítorí àìfẹ́dọ̀ọ́gba akọ àtabo, ó ní láti jẹ́ ọkùnrin).
Channel One ò sọ bí ìyàtọ̀ ṣe wà láàárín bí ọkùnrin àti obìnrin ṣe ń ronú sí ìfowópamọ́.
Ṣùgbọ́n ọ̀rọ̀ náà kò yí àwọn èèyàn lọ́kàn padà, wọ́n sì ń sọ̀rọ̀ tako ìhùwàsí iléeṣẹ́ tẹlifíṣàn yìí.
Adarí iléeṣẹ́ BlaBlaCar, Irina Reyder sọ pé wọ́n fagi lé ìfìwépè òun wá sórí ètò Ojúmọ́ Ire lórí Channel One lẹ́yìn tí olóòtú rí i pé obìnrin ni òún jẹ́.
Ó yani lẹ́nu pé àwọn ohun kan ṣì wà nínú ìyírí àwọn Channel One tí a kò mọ̀.
Pẹ̀lú ọ̀rọ̀ burúkú tí Channel One gbọ́ lórí ayélujára, Russia sì ní iṣẹ́ ńlá láti ṣe lórí ọ̀rọ̀ ìbádọ́gbà akọ àti abo.
Russia wà ní ipò 75 nínú àwọn orílẹ̀-èdè 149 tí Àjọ tó-ń-ṣètò-ọrọ̀-Ajé Lágbàáyé ṣàyẹ̀wò fún lọ́dún 2018 nínú Ìjábọ̀ Àlàfo tó wà láàárín Akọ àti Abo Lágbàáyé, ó ń ṣe dáadáa ní ti ìbádọ́gbà nínú rírí ètò ìlera àti ètò ẹ̀kọ́ lò fún àwọn obìnrin, ṣùgbọ́n wọ́n ń fà sẹ́yìn nínú ètò ìṣòfin láti jà fún ẹ̀tọ́ọ wọn.
Àwọn ajàfẹ́tọ̀ọ́ abo ní Russia máa ń sábàá lo gbàgede ẹ̀rọ alátagbà àti ẹ̀fẹ̀ láti tan ìmọ́lẹ̀ sí ìhùwàsí àti ìṣe àwọn tí ó ń ṣègbè lẹ́yìn ẹ̀yà ènìyàn kan.
Ìpolongo ìtakò Kérésìmesì ìlú China mú yíyan àjọyọ̀ le fún ọmọ-ìlú
Ohun tí a kọ sí ojú pátákó: "Gbé Ìgbésẹ̀ kí o sì kọ àjọ̀dún Òyìnbó" àti "Ṣe ìgbélárugẹ àṣà ìbílẹ̀, kọ àjọ̀dún Òyìnbó."
Àwòrán láti Weibo.
Kérésìmesì ń sún mọ́ dẹ̀dẹ̀ ṣùgbọ́n kàkà kí inú àwọn tí ó ń gbé ní orí-ilẹ̀ ìlú China ò dùn, ọ̀pọ́ ti fi ẹ̀hónú-u wọn hàn lórí ìpolongo tí ó tako ayẹyẹ Kérésìmesì tí ó kà á sí àjọ̀dún Òyìnbó.
Ní ọdún 2017, ìgbìmọ̀ àgbà àti àjọ ìpínlẹ̀ lábẹ́ ẹgbẹ́ olóṣèlú Communist ìlú China kọ ìwé àṣẹ kan tí a pe àkọlée rẹ̀ ní "Ìmọ̀ràn lórí imúdiṣíṣẹ iṣẹ́ ìgbélárugẹ àti ìdàgbà àṣà ìbílẹ̀ China dé ibi gíga."
Wọ́n la àwọn àkànṣe iṣẹ́ ìsọjí àṣà bíi Ọdún Òṣùpá Tuntun àti Àjọ̀dún Àtùpà sílẹ̀, láì pa ìyìókù tì, gẹ́gẹ́ bí ìpàgọ́ tí ó jẹ mọ́ ti àṣà tí ó lákaakì.
Kí òfin yìí lè di àmúṣẹ, ìjọba China ti ṣe ìfilọ́lẹ̀ àwọn ètò ìpolongo kéékèèké mélòó kan fún ìkọ̀yìn sí àwọn ayẹyẹ tí kì í ṣe ti ìbílẹ̀ China.
Ọdún nìín, ọjọ́ díẹ̀ sí Kérésìmesì, ìjọba ní àwọn ìlú ńlá bíi Langfang, ní agbègbèe Hebei, ti pa á ní àṣẹ fún ìsọ̀ gbogbo láti yọ ẹ̀ṣọ́ ọdún Kérésìmesì kúrò lójú títí àti fèrèsé.
Ọ̀rọ̀ àlùfànṣá tí ó dá lórí ìtako àjọ̀dún Òyìnbó ti gba ẹ̀rọ-alátagbà ìlú China kan, èyí mú kí yíyan ayẹyẹ Kérésìmesì láàyò le koko fún àwọn tí ó rò wípé ní ìkọ̀kọ̀ ni ayọ̀ àwọn gbọdọ̀ wà.
Ònlo Weibo Long Zhigao ya àwòrán ìròyìn orí WeChat ti rẹ̀ ní orí Weibo ní ìfihàn àríyànjiyàn.
Kókó ìròyìn àkọ́kọ́
1. Àjọ̀dún Òyìnbó ń bọ̀ lọ́nà dẹ̀dẹ̀.
Kí a ṣe àjọyọ̀ àbí kí á máà ṣe é, ìbéèrè yen ni ìyẹn.
2. Ọmọ China ni mí n kò sì kí ń ṣe àjọyọ̀ Òyìnbó.
3. Sọ pé rárá fún ìṣàjọyọ̀ àjọ̀dún Òyìnbó nínú ọgbà ilé-ìwé.
4. Ẹgbẹ́ òṣèlú-ìpínlẹ̀ ti kọ ẹ̀yìn sí àjọ̀dún Òyìnbó.
Àjọyọ̀ àjọ̀dún ti wá di ọ̀rọ̀ ìṣèlú.
Láfikún-un Kérésìmesì, àkàsílẹ̀ àwọn àjọ̀dún Òyìnbó kò yọ Àyájọ́ Ọjọ́ Olólùfẹ́, Àjíǹde àti Halowíìnì, àti bẹ́ẹ̀ bẹ́ẹ̀ lọ sí ẹ̀yìn.
Ọ̀pọ̀lọpọ̀ ènìyàn ni ó ka àjọ̀dún sí "ìgbógunti àṣà" tàbí "ìrẹ̀sílẹ̀ ìlú."
Fún àpẹẹrẹ, ọ̀kan tí ó ràn ká bí ìgbà tí iná bá ń jó pápá inú ọyẹ́ sọ wípé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Bí àwọn ènìyàn ìlú kan bá mú àjọyọ̀ àjọ̀dún ìlú mìíràn ní òkúnkúndùn ju bí ó ṣe yẹ, èyí fi hàn wípé orílẹ̀-èdè náà ń jẹ ìyà ìgbógunti àṣà.
Bí ẹlẹ́gbẹ́ olóṣèlú kò bá mọ èyí, a jẹ́ wípé wọn kò ní ìkọbiarasí ìṣèlú wọ́n sì ti pàdánù ìlọsíwájúu wọn.
Awuyewuye náà tọ́ka sí ìṣẹ̀lẹ̀-àtẹ̀yìnwá Eight-Nation Alliance, ẹgbẹ́ ìṣọ̀kan tí a dá ní ìdáhùnsí Tẹ̀mbẹ̀lẹ̀kun Akànṣẹ́ ní China láàárín-in ọdún 1899 àti 1901 nígbàtí àwọn àgbẹ̀ rokoroko fi ẹ̀hónú hàn sí ìjọba amúnisìn, ètò ìṣèlú ní ìlànà Krìstẹ́nì àti àṣà.
Síwájú sí i, ó ní wípé ọjọ́ ìbíi Mao Zedong, bàbá ìsàlẹ̀ Ìlú-tí-kò-fi-ọba-jẹ ti Èèyàn-an China, ni ó yẹ kí a kà sí Kérésìmesì ìlú China:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Alága àkọ́kọ́ Ìlú-tí-kò-fi-ọba-jẹ ti China Mao Zedong ti yọ àwọn ènìyàn nínú ìṣòro.
A gbọdọ̀ sọ ọjọ́ ìbíi rẹ̀ di Kérésìmesì China.
Gbé ìgbésẹ̀ kí o kọ àjọ̀dún Òyìnbó.
Àmọ́ àwọn ènìyàn kan lórí Weibo kò rí ọ̀rọ̀ ọlọgbọ́n kankan nínú àríyànjiyàn wọ̀nyí.
Ẹnìkan sọ pé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Bí àwọn Òyìnbó bá ń ṣe àjọyọ̀ Ọdún Òṣùpá Tuntun, àwọn aráa China á gbéraga wọ́n á sì rí èyí gẹ́gẹ́ bí ìdàgbà ìsọjí àṣà ìbílẹ̀ China...
Bí àwọn aráa China bá ṣe àjọyọ̀ àjọ̀dún Òyìnbó, kí ni ìdí tí a fi kà wọ́n sí ìgbógunti àṣà?
Àwọn ọ̀dọ́ máa ń ṣe àjọyọ̀ àjọ̀dún Òyìnbó nítorí àríyá àti fún ayọ̀.
Àwọn àjọ̀dún wọ̀nyí lè mú ìkóúnjẹjẹ gbòòrò, kí ni ó burú nínú ìyẹn?
Àwọn kan gbèrò wọ́n fẹ́ gbé àjọyọ̀ Kérésìmesì fi ẹ̀gbẹ́ kan ẹ̀gbẹ́ pẹ̀lú ìrẹ̀sílẹ̀ ìlú tí ó wáyé ní ọgọ́jọ ọdún sẹ́yìn.
Fún kí ni?
Ẹgbẹ́kíkó, ìkóraẹni-níjàánu
Àgbàrá òdì ọ̀rọ̀ sí Kérésìmesì ti ṣàn gba orí ẹ̀rọ-alátagbà ó sì ti mú kí àwọn òǹlò kan ó kó ara wọn ní ìjánu.
Ònlo Weibo kan fi ẹ̀hónú hàn:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Kérésìmesì ń bọ̀ lọ́nà dẹ̀dẹ̀.
Ní agbo ọ̀rẹ́ẹ wa, àgọ́ alòdìsí àjọ̀dún Òyìnbó àti alòdìsí alòdìsí àjọ̀dún Òyìnbó ń ṣe àríyànjiyàn.
Kò kan ẹnikéni bóyá èèyàn féràn àjọyọ̀ tàbí kò fẹ́, kí ni ó dé tí àwọn ènìyàn ṣe fẹ́ràn láti máa fi túláàsì mú ẹlòmíràn gba èròńgbà ti wọn?
Ojú kan tí gbogbo ènìyàn dúró sí ti kún.
Fún àwa tí a wà láàárín, kí a ba mú un dọ́gba, a ní láti dúró sí ẹ̀gbẹ́ kejì.
Ìkìlọ̀ lórí ìtako àjọ̀dún Òyìnbó ní inú ọgbà ilé-ìwé.
Awuyewuye ti kọjáa ti gbàgede orí ẹ̀rọ-alátagbà, ó kàn dé ilé-ìwé àti àjọ ìlú.
Àwọn òǹlo Weibo kan ti pín ìkìlọ̀ ilé-ìwé ti a fún akẹ́kọ̀ọ́.
Ọ̀kan nínú ìkìlọ̀ náà (ọ̀tún) ń tọ́ka sí òfin "Ìmọ̀ràn" ó sì rọ olùkọ́ àti akẹ́kọ̀ọ́ láti kọ àyájọ́ tí ó fi ara jọ ti Òyìnbó sílẹ̀.
Bákan náà ni ìkìlọ̀ rọ akẹ́kọ̀ọ́ láti fọ́n iṣẹ́-ìjẹ́ òdì-ọ̀rọ̀ ìgbógunti àṣà Òyìnbó ká sí ọ̀rẹ́ àti ojúlùmọ̀ lórí WeChat àti lórí àwọn irinṣẹ́ iṣẹ́-ìjẹ́ ẹ̀rọ-alátagbà mìíràn.
Ìyàlẹ́nu ni ó jẹ́ fún ìyá kan nígbàtí ọmọọ rẹ̀ kọ ẹ̀bùn Kérésìmesì. Ìyá kọ sórí Weibo:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ìyá: Ọmọ mi, ẹ̀bùn wo lo fẹ́ fún Kérésìmesì?
Ọmọ: Èmi ò ní ṣe àjọyọ̀ àjọ̀dún Òyìnbó kì í ṣe àjọ̀dún ìlúu China.
Ó dáa, dájúdájú onígbọràn ọmọ ẹgbẹ́ òṣèlú àti àwọn ará ìlú ni ọ́.
Síbẹ̀, àwọn akẹ́kọ̀ọ́ ilé-ẹ̀kọ́ gíga ṣe àròjinlẹ̀.
Akẹ́kọ̀ọ́ kan ní ìbéèrè lórí òfin ilé-ìwé lórí Weibo:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ilé-ìwé ti gbé ẹsẹ̀ lé ìṣẹ̀ṣọ́ọ Kérésìmesì nínú ọgbà ó sì ti sọ pàṣìpàrọ̀ ẹ̀bùn di èèwọ̀ ní ìpolongo ìtako àjọ̀dún Òyìnbó.
Ǹjẹ́ fún ìdàgbàsókè àṣà ilẹ̀ China ni gbogbo ọ̀nà yìí tàbí àmì ìpàdánù ìgbẹ́kẹ̀lé àṣà ìbílẹ̀ ẹni?
Àwọn kan ti yan ìṣàjọyọ̀ àjọ̀dún náà ní ìkọ̀kọ̀. Òǹlo Weibo kan sọ:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ilé-iṣẹ́ ti sọ ayẹyẹ àjọyọ̀ àjọ̀dún Òyìnbó di èèwọ̀. Ṣùgbọ́n akọ̀wé láti ẹ̀ka ètò-òṣìṣẹ́ ti fi òró Kérésìmesì (ẹ̀bùn Kérésìmesì tí ó wọ́pọ̀) fún àwọn òṣìṣẹ́ ní ìkọ̀kọ̀.
Ẹ jẹ́ kí a fẹ́ àlàáfíà.
Òǹlo Weibo mìíràn fi èròǹgbàa rẹ̀ hàn pẹ̀lú ohun tí ó fẹ́ fún Kérésìmesì:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ẹ kú ọdún Kérésìmesì!
Mo nífẹ̀ẹ́-ẹ̀ rẹ olúwa!
Bàba Kérésìmesì, jọ̀wọ́ fún mi ní ìbọsẹ̀ nílá gbàǹgbà pẹ̀lú òmìnira nínúu rẹ̀.
Òṣìṣẹ́ inú ọkọ̀ òfuurufú olóbìnrin nìkan wọ ìwé ìtàn ní Mozambique
Ikọ̀ awakọ̀ òfuurufú olóbìnrin àkọ́kọ́ irúu rẹ̀ ní Mozambique | A lo àwòrán pẹ̀lú àṣẹ láti ọwọ́ Meck Antonio.
Ọjọ́ ìtàn ni ọjọ́ yìí: ojú yìí ni ogunlọ́gọ̀ ọmọ-ìlú Mozambique fi wo ìṣẹ̀lẹ̀ ọjọ́ 14, oṣù Ọ̀pẹ ọdún 2018 nígbà tí, fún ìgbà àkókọ́ nínú ìtàn ìgbésí ayé ètò ọkọ̀ òfuurufú ìlú náà, tí obìnrin jẹ́ atukọ̀.
Ikọ̀ bàlúù TM112/3, tí ó rin ìrìn àjò láti olú ìlú, Maputo, àti Manica - tí jíjìn sí ara wọn tó máìlì 442 - ni a tí rí atukọ̀ Admira António, atukọ̀ kejì Elsa Balate, olóyè ọkọ̀ Maria da Luz Aurélio, àti òṣìṣẹ́ inú ọkọ̀ Débora Madeleine.
Àwọn obìnrin wọ̀nyí wà nínú ẹgbẹ́ MEX, ilé-iṣẹ́ tí a dá sílẹ̀ gẹ́gẹ́ bíi Ẹ̀ka Iṣẹ́ Àkànṣe LAM - Linhas Aéreas de Moçambique.
Ní 1995, ó bẹ̀rẹ̀ iṣẹ́ bíi ilé-iṣẹ́ ọkọ̀ òfuurufú aládàáni , Mozambique Express.
Àtẹ̀jáde ìkíni orí Facebook láti ọwọ́ ajàfúnẹ̀tọ́ obìnrin Eliana Nzualo, ti ní ìsọsí tí ó tó 450, tí a ti pín tó ìgbà 460, àti pé ọ̀pọ̀ èsì tí ó tó 2,000 ni ó gbà:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
ỌJỌ́ ÌTÀN - Ikọ̀ ọkọ̀ òfuurufú
MEX kú oríire!
Ikọ̀ ẹ kú oríire!
Mozambique, kú oríire!
Fún ọ̀pọ̀lọpọ̀ obìnrin nínú iṣẹ́ gbogbo.
Àjàfúnẹ̀tọ́ ìkẹ́gbẹ́ Mauro Brito sọ ní tirẹ̀ wípé obìrin gbọ́dọ̀ ní ìgbéraga "nígbàtí [wọ́n] bá jẹ́ aṣojú nínú iṣẹ́ gbogbo":
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Obìnrin kò pọ̀ nínú iṣẹ́ ọkọ̀ òfuurufú, bẹ́ẹ̀ ni ó sì ṣe rí káríayé.
Mo rò ó wípé àwọn obìnrin tí ó ronú láti ṣe iṣẹ́ tí ọkùnrin máa ń ṣe, gbọdọ̀ gbéraga.
Mozambique nìkan kọ́.
Ní oṣù Ògún ọdún 2018, nínú ọkọ̀ òfuurufú ìlú apá Gúúsù Ilẹ̀-Adúláwọ̀ SAA, ìrìnàjò ìlú dé ìlú pẹ̀lú ikọ̀ olóbìnrin fò ní ojú sánmà wọ́n sì kó èrò láti Johannesburg sí Sao Paulo, Brazil.
Oṣù méjìlá sẹ́yìn, ní oṣù Ọ̀pẹ ọdún 2017, Ilé-iṣẹ́ Ọkọ̀ òfuurufú Ethiopia fún ìgbà àkókọ́ gbé ikọ̀ òṣìṣẹ́bìnrin fò.
Awọn atukọ̀ títí kan òṣìṣẹ́ gbogbo, ọkọ̀ òfuurufú láti Addis Ababa ní Ethiopia sí Èkó ní Nàìjíríà - jẹ́ obìnrin pátápátá porongodo.
Kí ló dé tí ìjọba Ilẹ̀-Adúláwọ̀ ń f'òfin de ọ̀rọ̀ sísọ orí-ayélujára? Nítorí wọ́n bẹ̀rù agbára rẹ̀.
Akẹ́kọ̀ọ́ Ifásitì Haromaya ní Ethiopia ń fi àmì ìtako ìjọba hàn.
Àwòrán tí a pín lórí ẹ̀rọ-alátagbà.
Ọ̀rọ̀ sísọ lórí ayélujára ti ń rí ìfúnpa láti ọwọ́ ìjọba díẹ̀ díẹ̀.
Nínú ìlànà òfin àti ọ̀rọ̀ Ajé, iye òmìnira ọ̀rọ̀ ń dìde kárí Ilẹ̀-Adúláwọ̀.
Nígbà tí àwọn ìjọba kan mọ rírì ètò ìjọba àwa-arawa nípasẹ̀ ṣíṣe ìbò pẹ̀lú ọlọ́pọ̀-ẹgbẹ́ òṣèlú àti sọ nígbangba nípa àjọṣe, nínú ìṣe, ọ̀pọ̀ máa ń lo àṣẹ tí ò ṣe é yí padà - wọ́n sì ń lo agbára àṣẹ yìí lórí ẹ̀rọ-ayárabíàṣá bí ọjọ́ ṣe ń gun orí ọjọ́.
Cameroon, Tanzania, Uganda, Ethiopia, Nigeria, àti Benin ti ní Ìtìpa Ẹ̀rọ-ayélujára, ìjọba ti fi owó-orí lé lílo búlọ́ọ̀gù àti ẹ̀rọ-alátagbà, wọ́n sì ti fi ọwọ́ ṣìgún òfin mú oníròyìn.
Òṣìṣẹ́ ìròyìn àti àwọn ọmọ-ìlú ti di èrò àtìmọ́lé lórí ẹ̀sùn àtẹ̀jáde "ìròyìn irọ́" títí kan ìkóròyìn ìkòkọ̀ ìlú sí etí ìgbọ́ ẹgbẹ́ afẹ̀míṣòfò.
Ní ibi Àpérò Òmìnira Ẹ̀rọ-ayélujára ní Ilẹ̀-Adúláwọ̀ (FIFA) tí ó wáyé ní Accra, Ghana, ikọ̀ akópa láti àwọn ìlú ilẹ̀ Adúláwọ̀ pátá sọ wípé kò ní ṣe ẹnu rere bí ìjọba bá fi òfin de ọmọ-ìlú tí ó ń lo ẹ̀rọ-ayárabíaṣá.
Ọ̀pọ̀ orílẹ̀-èdè ló ní àwọn òfin àti àbádòfin tí ó fún ọmọ ènìyàn ní ẹ̀tọ́ sí òmìnira ọ̀rọ̀ sísọ.
Ní Nàìjíríà, fún àpẹẹrẹ, Àbádòfin Òmìnira Ọ̀rọ̀ fún ọmọ ìlú ní òmìnira láti béèrè fún ìwífun lọ́wọ́ àjọ ìjọba.
Abala 22 ìwé òfin ọdún 1999 pèsè fún ẹ̀tọ́ òmìnira ìròyìn àti Abala 39 fi lélẹ̀ wípé "gbogbo ènìyàn ni ó ní ẹ̀tọ́ sí òmìnira ọ̀rọ̀ sísọ, títí kan òmìnira láti gbá ìròyìn mú àti gba ọgbọ́n àti ìwífun láì sí ìdíwọ́..."
Síbẹ̀, Nàìjíríà tí tẹ àwọn òfin kan tí ó tẹ orí àwọn ẹ̀tọ́ òkè yìí bọlẹ̀.
Abala 24 Òfin Ẹ̀ṣẹ̀ orí-ayélujára fi ẹ̀sùn kan "ẹnikẹ́ni tí ó bá tan iṣẹ́-ìjẹ́ tí kò ní òótọ́ kan nínú, tí ó lè fa ìbínú, ìnira, ewu, ìdíwọ́, àfojúdi, ìdáyàfò ọ̀daràn, ọ̀tá, ìkórìíra, tàbí ìbínú láì ní ìdí sí ẹlòmíràn ká tàbí fa kí a fi irúfẹ́ iṣẹ́-ìjẹ́ bẹ́ẹ̀ ránṣẹ́."
Ìṣòfin àìdájú àti àwọn gbólóhùn bíi "ìnira" tàbí "ìwọ̀sí" jẹ́ nǹkan tí a ní láti mójútó.
Ìjọba àti àwọn àjọ rẹ̀ máa ń sábà fi èyí ṣe bójúbójú fún ìtẹríbọlẹ̀ òmìnira ọ̀rọ̀ sísọ.
Ta ni ẹni tí ó ń sọ bóyá ọ̀rọ̀ kan jẹ́ àfojúdi?
Ǹjẹ́ ó yẹ kí òṣìṣẹ́ ìjọba ó ṣe ìmúdàgbà àwọ̀-ara tí ó ní ipọn?
Ní àgbáyé, ọmọ-ìlú ní ẹ̀tọ́ láti wá àìṣedéédé aláṣẹ ìjọba.
Kí ló dé tí Ilẹ̀-Adúláwọ̀ kò ní ẹ̀tọ́ láti ṣẹ̀ gẹ́gẹ́ bí ẹ̀ka tí ó ṣe pàtàkì nínú òmìnira ọ̀rọ̀ sísọ?
Ní ọdún 2017 àti 2016, oníròyìn orí-ayélujára ọmọ bíbí ìlú Nàìjíríà àti akọbúlọ́ọ̀gù Abubakar Sidiq Usman àti Kẹ́mi Olúnlọ́yọ̀ọ́ tí ta ẹsẹ̀ àgẹ̀rẹ̀ sí òfin nípasẹ̀ ṣíṣe iṣẹ́ ìkóròyìnjọ lóríi Òfin Ẹ̀ṣẹ̀ orí-ayélujára.
Má jìyà nínú Ìdáké̩ró̩ró̩ - máa wí lọ
Ìwà tí ó jẹ́ gbòògì àwọn ìpèníjà wọ̀nyí gẹ́gẹ́ bíi ti òfin ń sọ fún ọmọ-ìlú pé ohùn-un wọn ṣe kókó.
Kí a mú un láti Ìdádúró Tanzania tí ó dá lóríi ìtànká "ìròyìn irọ́, ìtànjẹ, tàbí ìròyìn tí ò pé ojú òṣùwọ̀n" lórí ayélujára títí kan owó-orí Uganda fún ìlò ẹ̀rọ-alátagbà fún ìgbógunti "àhesọ," ariwo orí ẹ̀rọ-ayárabíaṣá ń já àwọn ìjọba aninilára láyà. Ní ìgbà mìíràn, ó máa mú wọn pa àwọn ìwàa wọn tì.
Ìrírí akọbúlọ́ọ̀gù Zone9 ìlú Ethiopia jẹ́ àpẹẹrẹ.
Ní ọdún 2014, àwọn òǹkọ̀wé ọmọ bíbí Ethiopia mẹ́sàn-án lọ sí ẹ̀wọ̀n àti jìyà oró látàrí iṣẹ́ àjọṣepọ̀ tí wọ́n jọ kọ nípa ìtẹsẹ̀ àgẹ̀rẹ̀ sí ẹ̀tọ́ ọmọ-ènìyàn ìjọba àná ìlú Ethiopia, kí òótọ́ ó di mímọ̀.
Ìjọba pe ẹgbẹ́ yìí ni "afẹ̀míṣòfò" nítorí àtẹ̀jáde orí ẹ̀rọ-ayélujára wọn a sì ti wọ́n mọ́lé fún oṣù 18.
Àwọn ọmọ ẹgbẹ́ Zone9 Mahlet (òsì) àti Zelalem (ọ̀tún) ń dunnú fún ìdásílẹ̀lẹ́wọ̀n Befeqadu Hailu (ẹnìkejì láti ọwọ́ òsì, pẹ̀lú sícáàfù) ní oṣù kẹwàá ọdún 2015.
Orí Twitter ni Zelalem Kiberet ti pín àwòrán yìí.
Àwọn mẹ́fà lára àwọn ẹgbẹ́ náà tí ó ti gba òmìnira báyìí ṣe ìtàkùrọ̀sọ àgbáyé àkọ́kọ́ ní ìlú Ghana ní àsìkò àpérò FIFA: Atnaf Berhane, Befeqadu Hailu Techane, Zelalem Kibret, Natnael Feleke Aberra, àti Abel Wabella náà wá sí àpérò.
Jomanex Kasaye, ẹni tí ó ti bá ẹgbẹ́ náà ṣiṣẹ́ kí àtìmọ́lé ó tó ṣẹlẹ̀ (àmọ́ tí a kò fi àṣẹ mú) náà kò gbẹ́yìn níbi àpérò.
Ọ̀pọ̀lọpọ̀ nínú ẹgbẹ́ yìí ti bá Ohùn Àgbáyé ṣe pọ̀ láti kọ àti ṣe ìtúmọ̀ ìròyìn sí èdè Amharic.
Gẹ́gẹ́ bí ọmọ ẹgbẹ́ Ohùn Àgbáyé ṣe ìpolongo àti ìpanupọ̀ ajàfúnẹ̀tọ́ ọmọnìyàn àgbáyé gẹ́gẹ́ bi agbẹnusọ láti ọjọ́ tí wọ́n dé akoto ọba.
Lẹ́yìn ọ̀pọ̀lọpọ̀ oṣù tí a tẹ ọ̀kanòjọ̀kan ìròyìn jáde àti ìgbélárugẹ ìtàkùrọ̀sọ ọ̀ràn wọn lórí Twitter, ìdálébi ìfàṣẹmú àti àtìmọ́lé gba ojúlé ìjọba àti àwọn alẹ́nulọ́rọ̀ ajàfúnẹ̀tọ́ ọmọnìyàn ní àgbáyé kọjá, láì gbàgbé àwọn ọgọọ́gọ̀rún àti ẹgbẹẹ̀gbẹ̀rún alátìlẹ́yìn orí ẹ̀rọ-ayélujára.
Láti orígun mẹ́rẹ̀ẹ̀rin àgbáyé, igbe ńlá ni ó gba àwọn akọbúlọ́ọ̀gù Zone9 sílẹ̀ lọ́wọ́ ìjọba ilẹ̀ Ethiopia.
Nínú ọ̀rọ̀ wọn ní FIFA, àwọn akọbúlọ́ọ̀gù náà sọ wípé ìkẹ́gbẹ́ẹ wọn nínú Ohùn Àgbáyé ṣe gudugudu méje yàyà mẹ́fà ní àsìkò tí àwọn ń fi aṣọ pénpé ro oko ọba.
Ní ètò ìtàkùrọ̀sọ wọn, wọ́n gbé orí yìn fún ìpolongo Ohùn Àgbáyé tí ó ṣe iṣẹ́ ribiribi tí ó mú àwọn wà láyé.
Berhan Taye, atọ́kùn ìtàkùrọ̀sọ, bi ẹgbẹ́ yìí ní ìbéèrè ìrírí wọn ní inú túbú.
Bí wọ́n ti ṣe sọ, iná amọ́roro ìtàgé wálẹ̀ díẹ̀.
Ohùn-un wọn mú kí iyàrá ètò pa lọ́lọ́.
Abel Wabella, alákòóso Ohùn Àgbáyé ní " Èdè Amharic , kò fi etí ẹ̀gbẹ́ẹ rẹ̀ kan gbọ́ràn já geere mọ́n láti ara ìjìyà oró tí ó jẹ́ nítorí pé ó kọ̀ láti ti ọwọ́ bọ ìwé ìjẹ́wọ́.
Atnaf Berhane rántí wípé òún jẹ ìyà oró di aago méjì òru tí òún padà sí lẹ́yìn oorun díẹ̀.
Ọ̀kan lára àwọn agbófinró tí ó mú Zelalem Kibret ti fi ìgbà kan rí jẹ́ akẹ́kọ̀ọ́ Kibret ní Ifásitì tí ó ti ń ṣe iṣẹ́ olùkọ́.
Jomanex Kasaye náà ṣe ìrántí ìwàyáìjà ọpọlọ tí ó ní í ṣe pẹ̀lú ìrònú ìfìlú Ethiopia sílẹ̀ kí wọ́n ó tó fi ọwọ́ òfin mú àwọn ọ̀rẹ́ẹ rẹ̀ - ìrora àìlágbára - ìlàkàkà ọkàn àti àìfẹ̀dọ̀lórí òróòró àti ìbẹ̀rù wípé àwọn ọ̀rẹ́ òhun ò ní jáde láàyè.
Àpapọ̀ Akọbúlọ́ọ̀gù Zone9 ní Addis Ababa, ní ọdún 2012. Láti ọwọ́ ọ̀tún: Endalk, Soleyana, Natnael, Abel, Befeqadu, Mahlet, Zelalem, Atnaf, Jomanex.
Endalk Chala ni ó ni àwòrán.
Pẹ̀lú ìrẹ̀lẹ̀, àwọn akọbúlọ́ọ̀gù Zone9 sọ wípé:
A kò kí ń ṣe ẹni tí ó ní okun tàbí ìgboyà... inúu wa dùn nítorí wípé a fún àwọn ènìyàn mìíràn ní ìmísí ni.
Síbẹ̀, akọbúlọ́ọ̀gù Zone9 ṣe àtúnlò ìfẹ́-ìlú-ẹni nínú ọ̀rọ̀ àti ìṣe.
Ó gba ìgboyà láti fẹ́ràn ìlú ẹni pàápàá lẹ́yìn ìjìyà nítorí wípé a sọ̀rọ̀ síta.
Oníròyìn ọmọ Uganda Charles Onyango-Obbo, tí òun náà wà ní FIFA, mẹ́nu ba òwe Igbo tí gbajúgbajà òǹkọ̀wée nì Chinua Achebe mú di mímọ́ tí ó sọ wípé:
Níwọ̀n ìgbà tí òde ti já ọgbọ́n àtamátàsè, ẹyẹ Eneke náà ti kọ́ fífò láì bà.
Ní àkótán, ohun tí ó fẹ́ sọ ní wípé láti mú ayélujára wà ní ipò ọ̀fẹ́ àti ààbò, àwọn tí ó ń jà fún èyí nílò láti wá ọgbọ́n mìíràn dá.
Àwọn ajàfúnẹ̀tọ́ tí ó ń lé iwájú nínú òmìnira ọ̀rọ̀ sísọ ní ìlú-Gúúsù-Aṣálẹ̀-Sàhárà àti káríayé kò gbọdọ̀ ṣe aláì máà wá wọ̀rọ̀kọ̀ fi ṣ'àdá lórí ọ̀ràn yìí.
Pẹ̀lú agbára àti àjọṣe wa, ẹ̀rọ-ayélujára yóò di ibi òmìnira fún ìtẹ̀síwájú ìjọba àwa-arawa.
Ìjàm̀bá Àwọn Ológun Mauritania 28 tí wọ́n pa ní ọjọ́ Òmìnira tí a kò sọ
Àwòrán àwọn Ológun 28 tí wọ́n pa lọ́jọ́ òmìnira - Ibrahima Sow ni ó ṣe àtẹ̀jáde fídíò.
Ní ọjọ́ kejìdínlọ́gbọ̀n oṣù Belu ọdún 1990, àwọn ẹgbẹ́ ológun yẹgi fún ọkùnrin méjìdínlọ́gbọ̀n tí a fi ìfarabalẹ̀ ṣà lọ́kọ̀ọ̀kan láti pa nínú ẹ̀wọ̀n láàárín òru, ní Inal ní orílẹ̀-èdè Mauritania lẹ́yìn tí a fi ẹ̀sùn ìpète-lati-gba-ìjọba kàn wọ́n.
Ọjọ́ yìí, tún jẹ́ àyájọ́ ọjọ́ tí orílẹ̀-èdè Mauritania gba òmìnira lọ́wọ́ France ní ọdún 1960, lé góńgó sọ́kàn àwọn ọmọ orílẹ̀-èdè Mauritania kan tí wọ́n ń wá ìdájọ́ òdodo fún ìpakúpa tí wọ́n pa àwọn ọkùnrin 28 yìí, tí gbogbo wọn sì jẹ́ aláwọ̀ dúdú.
Orílẹ̀-èdè Mauritania ti Ìwọ̀-oòrùn Ilẹ̀-Adúláwọ̀ jẹ́ ìdàpọ̀ àwọn Lárúbáwá àti àwọn aláwọ̀ dúdú, àwọn ẹgbẹ́ ajàfẹ́tọ̀ọ́ ọmọnìyàn sọ pé àwọn aláwọ̀ dúdú ti ń dojúkọ ìyàsọ́tọ̀ àti ìlòkulò fún ìgbà pípẹ́.
Ààrẹ Ìgbìmọ̀ àwọn Inal-France, Youba Dianka, ṣàlàyé:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Mo fẹ́ fi hàn wípé àpẹẹrẹ ni Inal jẹ́; ọ̀pọ̀ ọmọ "Inal" ni ó ti wà ní Mauritania.
Àwọn ìṣẹ̀lẹ̀ abanilẹ́rù ti wáyé ní Azlatt, Sony Malé, Wothie, Walata, Jreida àti nínú àfonífojì.
Nínú ọgbà àwọn ológun ní Inal àti àgbègbè rẹ̀, wọ́n pín àwọn ológun yẹ́lẹyẹ̀lẹ, wọ́n rì wọ́n mọ́lẹ̀ ní òòyẹ̀, wọ́n yìnbọn lù wọ́n, wọ́n sì yẹgi fún wọn ní ìrántí òmìnira orílẹ̀-èdè náà lọ́dún 1990.
Ní àyájọ́ ọjọ́ òmìnira ti ọdún yìí, àwọn ọmọ orílẹ̀-èdè Mauritania fi ọkàn sí yíyàn tí a yan ẹgbẹ́ agbábọ́ọ̀lù orílẹ̀-èdè wọn sí àṣekágbá ìdíje Ife-ẹ̀yẹ ti àwọn orílẹ̀-èdè Ilẹ̀-Adúláwọ̀ (CAF) ju bí wọ́n ṣe ṣe sí àwọn ẹni ìgbàgbé, àwọn ológun tí wọ́n wà nínú kòtò àìmọ̀ ...
tí wọ́n ṣì ń dúró de ìsìnkú tí ó yẹni, Kaaw Elimane Bilbassi Toure tí í ṣe olóòtú ibùdó ìròyìn orí ayélujára Le Flambeau ti Mauritania kọ.
Kiné-Fatim Diop, adarí ìpolongo Amnesty International ní Ìwọ̀-oòrùn Ilẹ̀-Adúláwọ̀, sọ̀rọ̀ ní ọdún yìí nípa ìtakora tí ó wà ní àárín ohun tí ó yẹ kí ó jẹ́ ọjọ́ ìṣèrántí-dunnú àti ohun tí ọ̀pọ̀lọpọ̀ ẹbí àwọn olùfarapa ń rò:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Lọ́dọọdún, bí àwọn tí wọ́n dipò mú ṣe ń ṣe ìrántí ìgùnkè wọn sí ipò gíga pẹ̀lú ìdùnnú, ẹbí àwọn olùfarapa máa ń sunkún, tí wọ́n sì máa ń fi ẹhónú hàn pẹ̀lú ìbànújẹ́ fún àtúnṣe àti ìdájọ́ òdodo.
Àwọn tí ó wà nípò àṣẹ kàn ń gbìyànjú láti ri apá òmìnira tí kò farahàn yìí mọ́lẹ̀, gẹ́gẹ́ bí wọ́n ṣe dìbò yan òfin ìdáríjì ìjọba ní ìkọ̀kọ̀ lọ́dún 1993 tí wọ́n sì fìdí ìgbàgbé ìjọba múlẹ̀ nípa ìpakúpa àwọn ológun náà lọ́gbọ̀n ọdún sẹ́yìn.
Àjọ tí ó ń tako àìjìyà ẹlẹ́ṣẹ̀ àti àìṣòdodo ní orílẹ̀-èdè Mauritania Forum Against Impunity and Injustice fi ìbànújẹ́ hàn lórí ìjàm̀bá àwọn tẹ̀gbọ́n-tàbúrò kan tí a yẹgi fún lálẹ́ ọjọ́ burúkú Èṣù gb'omi mu yìí:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Láìsí àní-àní, èpè ja àwọn ológun 28 yẹn lóru ọjọ́ náà. Bí i ti àwọn tẹ̀gbọ́n-tàbúrò, Diallo Oumar Demba àti àbúròo rẹ̀ Diallo Ibrahima tí a yẹgi fún pẹ̀lú àkọsílẹ̀ nọ́ḿbà tí ó tẹ̀lé ara wọn tí a fi gègé kọ sí wọn lára.
Ohun tí ó mú èyí bani nínú jẹ́ jù ni fún ẹni láti rí ikú tí ó pa ẹ̀gbọ́n ẹni.
Àwọn apani ṣe iṣẹ́ wọn pé, wọn kò sì dáwọ́ dúró lẹ́yìn tí wọ́n yẹgi fún wọn, wọ́n tún wọ́ òkúu wọn nílẹ̀ bẹ́ẹ̀ náà ni wọ́n sì ń jókòó lé wọn lórí.
Àwọn Ẹni-orí-kó-yọ sọ̀rọ̀ síta
Ẹ̀rí túbọ̀ ń tẹnu àwọn ẹni-orí-kó-yọ jáde lẹ́yìn ọgbọ̀n ọdún.
Mamadou Sy jẹ́ apàṣẹ ẹgbẹ́-ológun nínú ẹgbẹ́ ológun Mauritania, ó ti jẹ́ igbákejì apàṣẹ, kí ó tó wá di apàṣẹ ẹgbẹ́ ológun ẹ̀ka kan kí wọ́n tó mú un ní alẹ́ ọjọ́ yẹn.
Nínú ìwée rẹ̀, "Ọ̀run-àpáàdì ní Inal," tí a tẹ̀ jáde ní ọdún 2000, ó ṣàpèjúwe ìjìyà-oró tí ó jẹ, nígbà tí àwọn apàṣẹ ológun dì í lójú, so ó mọ́lẹ̀, tí wọ́n sì jù ú sínú omi ìdọ̀tí rírùn.
Ológun mìíràn tí orí kó yọ lálẹ́ ọjọ́ burúkú yìí tiraka gba France lọ fún ìtọ́jú lẹ́yìn tí ó kúrò ní ọgbà ẹ̀wọ̀n pẹ̀lú ìrànwọ́ àwọn Àjọ Onígbàgbọ́ tí ó ń tako Ìfìyàjẹni (ACAT lédè Faransé).
Ní ipò àìlórúkọ, ó jẹ́rìí sí ìyàsọ́tọ̀ ẹ̀yà tí ó rí láàárín ọdún mẹ́rìnlélógún tí ó fi ṣiṣẹ́ ológun:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Gẹ́gẹ́ bí mo ṣe rántí, nígbà tí ó bẹ̀rẹ̀ sí í yé mi, mo ti máa ń ṣàkíyèsí pé àwọn aláwọ̀ dúdú kì í ní ẹ̀tọ́ kankan, ṣùgbọ́n àwọn aláwọ̀ funfun ará Mauritania máa ń ní àǹfààní tí ó pọ̀.
Níbí, nínú ogún àwọn adarí ipò ìjọba, ìdá mẹ́rin péré ni wọ́n jẹ́ aláwọ̀ dúdú. Nínú ẹgbẹ́ ológun, aláwọ̀ dúdú kan ṣoṣo ni ó máa ń wà láàárín ológun mẹ́wàá.
Nígbà ìkọ́ṣẹ́, bí ọmọ Mauritania aláwọ̀ funfun kan kò bá ṣe dáadáa, wọn á ṣì borí aláwọ̀ dúdú mìíràn. A ò sì gbọdọ̀ fi ẹhónú hàn...
Ó ṣe àpèjúwe àwọn ìfìyàorójẹni tí òun pẹ̀lú àwọn ológun mìíràn rí:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Fún àpẹẹrẹ, wọ́n gbẹ́ kòtò sínú iyẹ̀pẹ̀, wọ́n sì rì wá mọ́lẹ̀ dé ibi ọrùn, orí wa ò ṣe é yí, ojú wa sì wà ní ìhà oòrùn.
Tí a bá sì gbìyànjú láti pa ojú dé, àwọn ẹ̀ṣọ́ á da iyẹ̀pẹ̀ sí wa. Wọ́n á sì wọ ìbòjú padà.
Maimouna Alpha Sy, akọ̀wé gbogboògbò fún Ẹgbẹ́ Ọ̀ràn Opó àti Aṣàánù ọmọ-ènìyàn, ti fi ìgbà kan rí jẹ́ aya Ba Baïdy Alassane, tí ó jẹ́ adarí àwọn ẹ̀ṣọ́ ibodè tẹ́lẹ̀.
Alpha Sy sọ pé ọkọ rẹ̀ tí ó ti di olóògbé wà lára àwọn tí wọ́n pa lọ́dún 1990.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Oṣù mẹ́ta àti ọjọ́ mẹ́wàá ni a fi wá ọkọ mi, ṣùgbọ́n pàbó ni ó já sí ...
Àwọn ẹ̀ṣọ́-ibodè sọ fún wa pé àìsàn ọkàn ló pa á, tí èyí kò sì jẹ́ òtítọ́.
Wọ́n mú àwọn tó jẹ́rìí pẹ̀lú rẹ̀, wọ́n so wọ́n, wọ́n sì fi ìyà oró jẹ wọ́n pẹ̀lú rẹ̀.
Ní iwájú wọn ni wọ́n ti pa á.
"Kò tún gbọdọ̀ ṣẹlẹ̀ mọ́"
Lọ́dún yìí ni ọjọ́ kejìdínlọ́gbọ̀n, àwọn ọmọ Mauritania tí wọ́n jẹ́ aṣíkiri fi ẹ̀hónú hàn níwájú Ẹ́mbásì Mauritania ní ìlú Paris, ní orílẹ̀-èdè France, lórí àìfiyèsí ìjọba nípa ìṣẹ̀lẹ̀ oró yìí.
Kardiata Malick Diallo, tí ó jẹ́ igbákejì, sọ ọrọ àròjinlẹ̀ ní ilé Ìgbìmọ̀ aṣòfin Mauritania láti máà jẹ́ kí àwọn ènìyàn gbàgbé, tí ó sì fi ẹ̀sùn kàn ààrẹ tí ó wà lórí oyè pé ó ń dáàbò bo àwọn oníṣẹ́-ibi náà, tí wọ́n ṣì ń dipò gíga mú nínú ìjọba nígbà tí wọn kò tí ì wá nǹkan ṣe sí ẹ̀tọ́ àwọn olùfarapa:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Bí ó tilẹ̀ jẹ́ pé ìwọ kọ́ ni o ṣe iṣẹ́-ibi tí ó kó àbààwọ́n ba gbogbo ọjọ́ 28 oṣù Belu jẹ́, ìwọ ni ó yẹ kí o wá ojútùú sí ẹ̀tọ́ àwọn olùfarapa sí òtítọ́ àti òdodo...
Àwọn orílẹ̀-èdè olókìkí àti àwọn èèyàn ńlá kì í gbìyànjú láti pa ìṣẹ̀lẹ̀ aburú inú ìtàn-an wọn rẹ́, dípò èyí wọ́n máa ń fi han ayé kí gbogbo ènìyàn lè rántí kí wọ́n sì sọ pé "KÒ TÚN GBỌDỌ̀ ṢẸLẸ̀ MỌ́ ."
Ọ̀gbẹ́ni ààrẹ, àkósoò rẹ ti ṣe àmúlò òfin ìyàsọ́tọ̀ àti ìyọkúrò ẹ̀yà.
Ní oṣù Ọ̀wàrà ọdún 2018, nínú àwọn adarí ipò ìjọba 24, márùn-ún péré ni àwọn tí ó jẹ́ aláwọ̀ dúdú àti elẹ́yà-méjì, tí wọ́n ń ṣojú ìdá 70 àwọn mẹ̀kúnù.
Ọ̀pọ̀ àwọn mẹ̀kúnù ni wọ́n kò ní aṣojú láàárín àwọn aṣojú tí wọ́n dìbò yàn, láàárín àwọn ẹgbẹ́ àbò àti àwọn adarí ipò ìjọba ìbílẹ̀.
Mauritania ni orílẹ̀-èdè tí ó gbẹ́yìn láti pa òwò-ẹrú rẹ ní àgbáyé ní ọdún 1981, ṣùgbọ́n wọn kò fi ìdíi rẹ̀ múlẹ̀ títí di ọdún 2007, ìdá 20 àwọn ènìyàn ni wọ́n ṣì ń gbáyé ìṣẹrúsìn tí púpọ̀ nínú wọn sì jẹ́ aláwọ̀ dúdú tàbí elẹ́yà-méjì.
Nítorí ìyàsọ́tọ̀ ẹ̀yà yìí ṣì ń ṣẹlẹ̀ ní orílẹ̀-èdè Mauritania, ìdájọ́ òdodo kò sí ní àrọ́wọ́tó fún àwọn ẹni orí-kó-yọ àti àwọn ìdílé wọn.
100 ọjọ́ fún Alaa: Ẹbí ajàfúnẹ̀tọ́ ọmọ Íjípìtì ń ka ọjọ́ fún ìdásílẹ̀ẹ rẹ̀ nínú ẹ̀wọ̀n
Alaa Abd El Fattah, àwòrán láti ọwọ́ Nariman El-Mofty.
Lẹ́yìn tí ó ti lo ọdún 5 nínú ẹ̀wọ̀n, akọbúlọ́ọ̀gù ọmọ Íjípìtì àti ajàfúnẹ̀tọ́ Alaa Abd El Fattah yóò gba ìdásílẹ̀ nínú ẹ̀wọ̀n ní ọjọ́ 7, oṣù Ẹrẹ́nà, ọdún 2019.
Ní ọjọ́ 8 oṣù Ọ̀pẹ, ẹbíi rẹ̀ ti ṣe àgbékalẹ̀ ìpolongo -"100 ọjọ́ fún Alaa" - kí àtìmọ́lée rẹ̀ ó ba wá s'ópin ní mọnawáà.
Ìdásílẹ̀ẹ rẹ̀ nínú oṣù Ẹrẹ́nà kì í ṣe ìsààmì òpin ìgbà Alaa ní ẹ̀wọ̀n, ṣùgbọ́n ìṣíkúrò sí ipò tí ó jẹ́ àṣekágbá àtìmọ́lée rẹ̀.
Lẹ́yìn ìdásílẹ̀ẹ rẹ̀, Alaa yóò máa wá sun oorun alẹ́ ní àgọ́ ọlọ́pàá ìbílẹ̀ẹ rẹ̀ fún àfikún ọdún márùn-ún gbáko.
Abẹ́ ìṣọ́ ọlọ́pàá ni yóò wà fún àkókò yìí.
A fi ọwọ́ọ ṣìgún òfin mú Alaa a sì mú u kúrò ní ilé ẹbíi rẹ̀ nínú oṣù Belu ọdún 2013.
Ọdún kan kọjá, nínú oṣù Èrèlé ọdún 2015, a gbé e re ilé ẹjọ́ a sì rán an ní ẹ̀wọ̀n ọdún márùn-ún fún "àgbékalẹ̀ " ìyíde kiri ìfẹ̀hànnúhàn lábẹ́ òfin ìyíde kiri ìfẹ̀hànnúhàn ọdún 2013 tí kò fi àyè gba ìyíde láìgbàṣẹ.
Ní tòótọ́ ni ó kópa nínú ìyíde kiri tí ó ń tako ẹjọ́ tí àwọn ológun dá mẹ́kúnnú ní ọjọ́ 26 oṣù Belu ọdún 2013, Alaa kò kó ipa nínú àgbékalẹ̀ẹ rẹ̀.
Ilé ẹjọ́ Cassation ti Íjípìtì fi ẹsẹ ẹ̀wọ̀n-ọn rẹ̀ múlẹ̀ nínú oṣù Belu ọdún 2017.
Omar Robert Hamilton, olùkùu Alaa, to àwọn ète ìpolongo náà lẹ́sẹẹsẹ lóríi Twitter:
Láti mú kí àwọn ọmọ ìbílẹ̀ àti ọmọ àgbáyé ó fi ọkàn sí ìdájọ́ àti fún ìdásílẹ̀ẹ Alaa ní ọjọ́ 17 oṣù Ẹrẹ́nà.
Láti gbé ìrò المراقبة ("ìṣọ́nikiri" tàbí "ìdásílẹ̀-lẹ́wọ̀n-kọ́jọ́-ìdásílẹ̀-tó-pé") sínú làákàyè àwọn ènìyàn gbogbo.
Lẹ́yìn ìdásílẹ̀, Alaa ṣì tún ní láti sun ọrùn alẹ́ nínú àgọ́ ọlọ́pàá ìbílẹ̀ẹ rẹ̀ fún "ọdún márùn-ún."
A ní láti ṣe iṣẹ́ ìpìlẹ̀ fún ìtako èyí.
Gbogbo olórí orílẹ̀-èdè Íjípìtì ni ó ti ṣe ìwádìí tàbí rán Alaa ní ẹ̀wọ̀n ní ojú ayée rẹ̀.
Ní ọdún 2006, a fi ọwọ́ọ ṣìgún òfin mú u fún ipa tí ó kó nínú ìyíde kiri ìfẹ̀hànnúhàn tí kò fa ìdíwọ́ fún ẹnikẹ́ni.
Ní ọdún 2011, ó lo oṣù méjì ní ẹ̀wọ̀n, àkókò yìí ni ìyàwóo rẹ̀ bí àkọ́bíi rẹ̀, Khaled.
Ní ọdún 2013, a mú u a sì fi sínú àhámọ́ fún ọjọ́ 115 láì ṣe ìgbẹ́jọ́.
Ó ti pẹ́ tí Alaa ti ń ṣiṣẹ́ lóríi ìjìnlẹ̀ ìmọ̀-ẹ̀rọ àti òṣèlú pẹ̀lú ìyàwóo rẹ̀, Manal Hassan.
Ìdílé gbajúgbajà ajàfúnẹ̀tọ́ ọmọnìyàn ni ó ti wà, adájọ́ ajàfúnẹ̀tọ́ ọmọnìyàn Ahmed Seif El Islam, ni bàbáa Alaa, ẹni tí a ti rán lọ ní ẹ̀wọ̀n láì mọye ìgbà ní abẹ́ àṣẹ Hosni Mubarak.
Ẹ̀gbọ́n-bìrin méjèèjì Abd El Fattah, Mona àti Sanaa Seif, jẹ́ agbèjà ẹ̀tọ́ ọmọnìyàn bákan náà tí wọ́n sì ti ṣe ìpolongo alátakò ìjìyà mẹ́kúnnú lọ́wọ́ọ àwọn ológun ní ìlú náà.
Ní ọdún 2016, Sanaa lo oṣù mẹ́fà ní ẹ̀wọ̀n nítorí wípé ó sọ̀rọ̀ àfojúdi sí alás̩e̩ ìjọba.
Àdánwòo Alaa jọ ti ọ̀pọ̀lọpọ̀ ọmọ orílẹ̀-èdè Íjípìtì tí ó wà ní ẹ̀yin gádà nítorí akitiyan wọn nípa ẹ̀tọ́ ọmọnìyàn.
Ẹgbẹ́ ajàfúnẹ̀tọ́ ọmọnìyàn sọ wípé, àwọn tí ìjọba rán ní ẹ̀wọ̀n ní Íjípìtì á tó 60,000.
Gbogbo ẹni tí ìjọba bá fi ọwọ́ọ ṣìgún òfin mú ní Íjípìtì ní í jẹ ìyà oró, ìfarasin, àtìmọ́lé ọjọ́ pípẹ́ àti àdánìkangbé inúu túbú.
Dídarapọ̀ mọ́n ìpolongo #FreeAlaa
Ní inú ìwé tí a kọ sí àwọn àlejò tí ó wá sí RightsCon, àpérò tó dá lórí ẹ̀tọ́ irinṣẹ́ ẹ̀rọ-ayárabíaṣá tí ó wáyé ní Toronto nínú oṣù Èbìbì ọdún 2018, Alaa rọ àwọn alátìlẹ́yìn láti "ṣe àtúnṣe sí ìjọba àwa-arawa ti wọn."
Èyí ti fi ìgbà pípẹ́ jẹ́ ìdáhùn mi sí ìbéèrè náà "báwo ni a ṣe lè ṣe ìrànwọ́?" Mo ṣì ní ìgbàgbọ́ wípé [àtúnṣe ìjọba àwa-arawa] ni ìdáhùn kan ṣoṣo.
Kì í ṣe ibi tí ò ń gbé nìkan, ṣiṣẹ́, san owó orí àti ṣe àkóso ibi tí ó ti ní ipa, àmọ́ ìfàsẹ́yìn fún ẹ̀tọ́ ọmọnìyàn nínú ibi tí ìjọba àwa-arawa ti fi ẹsẹ̀ rinlẹ̀ lè di lílò fún ìrúfin ẹ̀tọ́ ní àwọn agbègbè tí ẹ̀tọ́ ọmọnìyàn kò fi bẹ́ẹ̀ fi ẹsẹ̀ múlẹ̀.
Mo mọ̀ wípé àwọn ìṣẹ̀lẹ̀ tí ó ń ṣẹlẹ̀ ní òde òní jẹ́ ẹ̀rí wípé àtúnṣe pọ̀ láti ṣe.
Mo ń retí ìmísí ọ̀nà tí ẹ ó gbà tún un ṣe.
Kí ẹni tí ó bá fẹ́ darapọ̀ mọ́ ìpolongo "100 ọjọ́ fún Alaa" ó fi "àròkọ, àwòrán tàbí ìṣe ìlọ́wọ́sí ìpolongo" ṣọwọ́ tí a lè tún tẹ̀ jáde sórí ibùdó-ìtàkùn-àgbáyé ìpolongo náà:
Ìpolongo orísun-ọ̀fẹ́ - a óò máa tẹ àwọn ọgbọ́n àtinúdá tuntun síta, àmọ́ a nílò láti gba èrò tuntun àti agbára tuntun wọlé bákan náà.
Torí ìdí èyí máa bá wa ronú!
Bí ìgbà gbogbo, àmì ìpolongo ni #FreeAlaa - jọ̀wọ́ darapọ̀ mọ́ wa fún ìpalẹ̀mọ́ ìdásílẹ̀ẹ Alaa.
Ìwọ́de afẹ́ àwọn abódiakọ-akọ́diabo àkọ́kọ́ lè tú èrò nípa wọn ní Pakístánì ká
Jannat Ali Pẹ̀lú àwọn alágbèékalẹ̀ láti ilé-iṣẹ́ Sathi àti Track-T.
Àwòrán láti ọwọ́ọ Syed Noman. A lò ó pẹ̀lú àṣẹ.
Fún ìfẹsẹ̀múlẹ̀ ẹ̀tọ́ àti imúdiṣíṣẹ ìbéèrè wọn lábẹ́ òfin, ìwọ́de Afẹ́ Abódiakọ-akọ́diabo wáyé ní Lahore, Pakistan, lọ́jọ́ 29 oṣù Ọ̀pẹ ọdún 2018.
Fún ìgbà àkọ́kọ́ nínú ìtàn ìlúu nì, àwọn Abódiakọ-akọ́diabo kò bẹ̀rù láti jáde síta nínú ibi ìkòkọ̀ wọn àti fún ìjọba láti mú òfin Ààbò Ẹ̀tọ́ Abódiakọ-akọ́diabo Ènìyàn ọjọ́ 24, oṣù Èbìbì 2018.
Transgender Pride march takes place in Pakistan
Trans people in Pakistan staged the country's first Transgender Pride march.
Ìwé òfin ìlú Pakistan sọ wípé "A kò gbọdọ̀ fi ẹ̀tọ́ ìgbé ayé tàbí òmìnira du ẹnikẹ́ni ní ìbámu òfin," tí ó wà lábẹ́ Àwọn Ẹ̀tọ́ ọmọ ìlú.
Síbẹ̀, Abódiakọ-akọ́diabo ènìyàn ní ìtàn mìíràn láti sọ bí ó bá kan ti ẹ̀tọ́ àti ìgbé ayé; wọ́n ti jìyà oró, ìfipábánilòpọ̀, dáná sun wọ́n ní ààyè, bẹ́ wọn lórí àti yin ìbọn pa wọ́n, ìjọba kò fi torí gbogbo èyí ràn wọ́n lọ́wọ́ pẹ̀lú pé Ìjọba ti tari òfin Ààbò Ẹ̀tọ́ Abódiakọ-akọ́diabo Ènìyàn wọlé nínú oṣù Ẹrẹ́nà ọdún 2018.
Jannat Ali, tí orúkọ ìnagijẹ rẹ̀ ń jẹ́ Lahore's Trans Diva, ni olùdásílẹ̀ Abódiakọ-akọ́diabo Track Transgender àti Olùdarí Ètò fún Ilé-iṣẹ́ Sathi tí ó ṣe àgbékalẹ̀ Ìwọ́de Afẹ́ náà.
Àwọn Abódiakọ-akọ́diabo mìíràn àti àwọn tí kì í ṣe Abódiakọ-akọ́diabo àmọ́ tí ó jẹ́ alátìlẹ́yìn náà kó ipa nínú ìyíde náà àti àṣeyọríi rẹ̀.
Ilé-iṣẹ́ ìpìlẹ̀ Sathi jẹ́ ilé-iṣẹ́ fún àlàáfíà àti ìmójútó ààbò ẹgbẹ́ abódiakọ-akọ́diabo ní Pakistan.
Ìwọ́de Afẹ́ Abódiakọ-akọ́diabo ní Lahore, oṣù Ọ̀pẹ, ọdún 2018.
Syed Noman ni ó ní àwòrán.
A lò ó pẹ̀lú àṣẹ.
Ènìyàn Abódiakọ-akọ́diabo tí ó tó bí 250 láti agbègbè jákèjádò ìlú Pakistan.
Gbajúmọ̀ nínú wọn ni Kami Sid, Bebo láti Sindh, Nadra láti KPK, Anmol láti Agbègbè Sahiwal, Nayab láti Okara, Sunaina Khan (Oníjó ìbílẹ̀), Naghma àti Lucky (Akọrin Coke Studio), Laila Naz àti Neeli Rana.
Ìpàdé oníròyìn ni a fi bẹ̀rẹ̀ ètò ní Ilé Ẹgbẹ́ Akọ̀ròyìn ní Lahore níbi tí wọ́n ti fi ẹ̀dùn ọkàn-an wọn hàn; lẹ́yìn náà ni wọ́n yíde kiri dé Ilé Àṣà Al Hamra níbi tí wọ́n ti jó, kọrin lọ́nà, kí wọn ó tó fọ́nká lẹ́yìn tí wọ́n jẹun tán.
Pẹ̀lú pé ìpàdé fún oníròyìn wáyé ní Ilé Ẹgbẹ́ Akọ̀ròyìn Lahore, Ìyíde Ìgbéraga náà ó jáde nínú ìròyìn.
Bí ó tilẹ̀ jé pé àwọn alágbèékalẹ̀ fi ìwé pe aláṣẹ ìlú, bí i Punjab MNA Saadia Sohail láti Pakistan Tehreek e Insaf, àwọn aláṣẹ kò yọjú.
Ìyíde ọ̀hún fa awuyewuye lórí ẹ̀rọ-alátagbà níbi tí àwọn ènìyàn gbé oríyìn fún ìyíde kiri náà nígbà tí àwọn ènìyàn kan fẹ́ mọ ìdí tí ilé iṣẹ́ oníròyìn kò ṣe rò nípa rẹ̀.
Ni ọ̀rọ̀ọ rẹ̀ alágbèékáa Jannat Ali ní:
The aim was to show positive and progressive image of Pakistan and how the country is slowly accepting us and we are gaining more space in the society.
Pakistan is not only about terrorism and a conservative society there is more to us.
We promoted our march along with our KhawajaSara (transgender) culture and traditions it was not the same type of march as it is held in US.
Ìyíde náà tún tẹnu mọ́ ìlọsíwájú àti ìbáṣepọ̀ rere láàárín ẹgbẹ́ abódiakọ-akọ́diabo; bákan náà ni ó tẹnu mọ́ ìyàsọ́tọ̀ àti rògbòdìyàn.
Nítorí wípé kò sí iṣẹ́ fún wọn, àwọn abódiakọ-akọ́diabo ènìyàn kò ní ṣíṣe ju kí wọn ó ṣe òwò nọ̀bì láti rí oúnjẹ òòjọ́.
Látàrí ìbálòpọ̀ tí kò ní ààbò, ọ̀pọ̀ l'ó ti kó àrùn kògbéwékògbègbó HIV àti AIDS.
Ìdánilẹ́kọ̀ọ́ ṣe kókó fún àjọ ọlọ́pàá àti oníṣègùn nítorí àwọn ni kì í mú ayé rọrùn fún Abódiakọ-akọ́diabo ènìyàn tí ó bá ra ọwọ́ ẹ̀bẹ̀ tàbí nílò ìrànlọ́wọ́ ètò ìlera.
A ti fi ẹ̀tọ́ àwọn abódiakọ-akọ́diabo yí iyẹ̀pẹ̀.
Láti ọdún 2015, abódiakọ-akọ́diabo tí ó tó 500 ni a ti rán lọ sí ọ̀run alakákeji ní Pakistan , Jannat Ali sì tún sọ wípé Abódiakọ-akọ́diabo 60 ni a dá ẹ̀mí wọn ní ẹ̀gbodò ní ọdún tí ó kọjá.
Asad Zaidi túwíìtì nípa ojú tí àwọn ènìyàn Pakistan fi wo ẹgbẹ́ Abódiakọ-akọ́diabo:
Nínú ọ̀rọ̀ọ rẹ̀ ní TEDxLahore ní ọdún 2017, Jannat Ali ṣe àlàyé ìrìnàjòo rẹ̀ gẹ́gẹ́ bí abódiakọ-akọ́diabo ní Pakistan lẹ́yìn ìgbà tí ó fi irú ènìyàn tí òun ń jẹ́ han ẹbí àti àwọn ènìyàn.
Òfin Ẹ̀tọ́ Ààbò Abódiakọ-akọ́diabo Ènìyàn ọdún 2018 tí a bu ọwọ́ lù nínú ilé ìgbìmọ̀ aṣòfin fi àṣẹ fún ọmọ ẹgbẹ́ náà láti gba ìwé àṣẹ ọkọ̀ wíwà, ìwé ìrìnnà, ní ẹ̀tọ́ láti pààrọ ìṣẹ̀dá ẹni nínú àkọsílẹ̀ ìlú àti Àjọ Ìforúkọsílẹ̀ (NADRA), ìfòpinsí ìjìyà, àyè láti kàwé, iṣẹ́ nínú káràkátà àti ètò ìlera láì sí ìyàsọ́tọ̀.
Òfin náà ní ìjọba yóò pèsè àyè ilé ààbò fún Abódiakọ-akọ́diabo ènìyàn, ètò ìlera àti ohun èlò ẹ̀kọ́ àti ilanilọ́yẹ.
Wọ́n máa lè jẹ ogún àti ẹ̀tọ́ láti di ìbò.
Nayaab Ali (ní ìdúró), abódiakọ-akọ́diabo àkọ́kọ́ tí ó dújedupò nínú ìbò àpapọ̀ ọdún 2018, àti Neeli Rana, tí òun náà jẹ́ gbajúgbajà abódiakọ-akọ́diabo ènìyàn.
Ayàwòrán Ikọ̀ Afẹ́ Abódiakọ-akọ́diabo ni ó ní àṣẹ, a gba àṣẹ àtúnlò lọ́wọ́ọ rẹ̀.
Pakistan ti ń sún kẹ́rẹ́ ní ti ìgbé ayé Abódiakọ-akọ́diabo.
Díẹ̀ lára àwọn abódiakọ-akọ́diabo ènìyàn du ipò ìjọba nínú Ìbò ọdún 2018 fún ìgbà àkọ́kọ́.
Ilé iṣẹ́ amóhùnmáwòrán ìbílẹ̀ kan gba Abódiakọ-akọ́diabo àkọ́kọ́ sí iṣẹ́ gẹ́gẹ́ bí atọ́kùn; Coke Studio, ètò orin, àwọn Abódiakọ-akọ́diabo méjì ni ó ti kópa ní orí ètò náà.
Bí nǹkan ṣe ń ṣe ẹnu ire fún àwọn ọmọ ẹgbẹ́ Abódiakọ-akọ́diabo a sì ń gbà wọ́n gẹ́gẹ́ bí ènìyàn, ìrìnàjò náà kò yàrá.
Síbẹ̀, ọ̀gọ̀rọ̀ ènìyàn ni ó ní ìgbàgbọ́ wípé àyípadà ọ̀tún ń bọ̀ fún àwọn ènìyàn wọ̀nyí láti gbé ìgbé ayé ìfọkànbalẹ̀ nígbà tí ẹ̀tọ́ ọmọnìyàn gbogbo ní ìlú á wà ní ọ̀gbọọgba ní ojú àwọn ènìyàn àti ní abẹ́ òfin.
"Ẹ Yé é Pa Àwọn Òbìnrin" - ìpolongo tuntun tí ó ń tako ìjìyà inú ìgbéyàwó ní Angola
Manifestação em Luanda: #Paremdematarasmulheres | foto Simão Hossi
Ìfè̩hònúhàn hàn ní Luanda, Angola, pẹ̀lú àmì ìpolongo #Paremdematarasmulheres ní èdè Portuguese, tabí "ẹ yé é pa obìnrin," àwòrán láti ọwọ́ọ Simão Hossi, a lò ó pẹ̀lú àṣẹ.
Nígbà tí wọ́n bá òkú agbẹjọ́rò tí ó jẹ́ ẹni ọdún 26, Carolina Joaquim de Sousa da Silva nínú ilée rẹ̀ ní ọjọ́ 3, oṣù Ọ̀pẹ ọdún 2018, ọkọ rẹ̀ jẹ́wọ́ ọ̀ràn náà, ó sì di èrò àhámọ̀ ẹ̀ka tí ó ń ṣe ìwádìí ìwà ọ̀daràn ti Angola tí a mọ̀ sí SIC.
Láàárín ọ̀sẹ̀ kan náà, ìròyìn ikú obìnrin kan ni ó jáde láti ilé-iṣẹ́ Amóhùn-máwòrán Gbogboògbò orílẹ̀-èdè Angola tí ó ní wípé ọ̀rẹ́kùnrin ìgbà-kan-rí obìnrin náà ni ó gún un pa.
Àwọn ọ̀ràn ìwà ọ̀darànmọràn yìí ti mú ọ̀pọ̀lọpọ̀ àwọn obìnrin ní orílẹ̀-èdè Angola dúró gírígírí, èyí sì fa ìpolongo tuntun kan tí ó ń tako ìjìyà abẹ́lé tí wọ́n pe àkóríi rẹ̀ ní "Ẹ Yé é Pa àwọn Obìnrin" tí Ẹgbẹ́ Ondjango tí ó jẹ́ àjọ ajàfúnẹ̀tọ́ obìnrin tí kì í ṣe ti ìjọba ṣe àgbékalẹ̀ẹ rẹ̀.
Wọ́n ṣe àmúlò Facebook gẹ́gẹ́ bí ohun èlò ìkórajọ wọn, èròńgbà wọn ni láti jẹ́ kí àwọn ènìyàn mọ̀ nípa àwọn ìjìyà obìnrin ní orílẹ̀-èdè Angola:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Àsìkò yìí jẹ́ èyí tí ó le.
Lóòótọ́, fún àwa obìnrin ọ̀pọ̀lọpọ̀ ọjọ́ ni ó le tí ó sì ń dùn èèyàn nítorí pé a ṣì wà ní ipò tí ó jẹ́ pé a máa ń yẹra fún ìjìyà lọ́nà kan tàbí òmíràn.
Láìpẹ́ yìí gan-an pàápàá, ó dunni láti máa kojú àwọn ìhùwàsí tí ó ń jáde lẹ́yìn ọ̀rọ̀ ti Carolina...
Lóòótọ́ ni ìjìyà àwọn obìnrin, ó wà lóòótọ́.
Kì í ṣe ohun tí ó kàn wá lórí àwọn ajàfúnẹ̀tọ́ obìnrin, kì í sì í ṣe ọ̀rọ̀ àgbélẹ̀rọ tàbí ọ̀rọ̀ òfìfo, LÓÒÓTỌ́ NI!
Ó ṣeni láàánú pé ti Carolina kún ìṣirò tí ó ti wà nílẹ̀, ọ̀pọ̀ ọ̀ràn báyìí ti wáyé kí tirẹ̀ ó tó ṣẹlẹ̀ tí àwọn ènìyàn gbọ́ sí, bẹ́ẹ̀ sì ni ẹgbẹẹgbẹ̀rún àwọn ọ̀ràn mìíràn tí àwọn èèyàn ò mọ̀ sí.
Ó jẹ́ ìṣòro kan tí ó ti wà níbẹ̀ lẹ́nu ọ̀nà níwájú wa.
Ó sì jẹ́ ìṣòro tí ó ń ro ti ìbáṣe láàárín tọkọtaya - ìṣòro àtilẹ̀wá ni.
Ètò ìpìlẹ̀ kan wà tí ó ń pàṣẹ tí ó sì ń rẹ àwọn obìnrin sílẹ̀ sí ipò ẹ̀yìn tí èyí sì sọ wọ́n di olùfaragbá ìjìyà lóríṣiríṣi àti ní gbogbo ọ̀nà.
Ètò fífi akọ ṣe olórí yìí tí ó ti kọ́ wa lọ́rùn tipẹ́ tí ọ̀pọ̀lọpọ̀ sì ń kọ̀ pé kò rí bẹ́ẹ̀ - ìyẹn kò sì ṣe é rí - ohun tí ó ń ṣe rè é: ó ń sọni di aláàbọ̀-ara, ó ń ba ayé àwọn obìnrin jẹ́, bẹ́ẹ̀ ló ń pani.
Àwa obìnrin lọ́kọ̀ọ̀kan àti àpapọ̀ọ wa, a máa tẹ̀síwajú láti máa pariwo kí "ẹ yéé pa wá" kí ẹ sì "yéé ṣe wá léṣe."
À ń fẹ́ àwọn òfin tí yóò dáàbò bò wá tí wọn yóò sì kún ojú ìwọ̀n, a fẹ́ àwọn ètò àmúlò gbogboògbò tí yóò mú àpọ́nlé wa lọ sí àwọn ìtàkùrọ̀sọ àti àwọn ìdásílẹ̀.
A fẹ́ àwùjọ tí ẹ̀rù àtijáde ò ti ní bà wá!
A máa tẹ̀síwajú láti béèrè fún àwùjọ tí a óò ti ní òmìnira ti ara, òmìnira ìmọ̀lára, òmìnira ìrìn àti òmìnira ríronú bí a ṣe fẹ́.
A máa tẹ̀síwajú láti béèrè fún àwùjọ tí a ti lè gbáyé pẹ̀lú ààbò tó péye.
Bẹ́ẹ̀, ìpolongo yìí mú èsì tí ó ń takoni wá láti ọ̀dọ̀ àwọn ọkùnrin kan tí wọ́n rí ìdí fún ìdáláre fún ìrúkèrúdò fífi ìyà jẹ obìnrin.
Wọ́n pe ìpolongo wọn ní "Ẹ Yé é Dà Wá," wọ́n gbà pé ìwà ọ̀dàlẹ̀ jẹ́ ìdí tí ó tọ́ láti máa fìyà jẹ obìnrin.
Bíótilẹ̀jẹ́pé èrò wọn ò tí ì máa rinlẹ̀, Olórin Angola, Gill Slows Allen Russell náà sọ̀rọ̀;
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
"Ẹ yé é da ẹlòmíràn, ẹ jọ̀wọ́ a ò fẹ́ aláìṣòdodo aya mọ́.
À ń ké tantan, ẹ̀yin obìnrin bí ẹ kò bá nífẹ̀ẹ́ wa mọ́, ẹ béèrè fún ìtúká kí ẹ tó máa dà wa, ẹ máa lọ.
Onímọ̀ àwùjọ Mbangula Kemba sọ̀rọ̀ tako ojú tí wọ́n fi wo ọ̀rọ̀ yìí, ó tẹnumọ́ọ pé wọn ò gbọdọ̀ fi ìfìyàjẹni yanjú ìṣòro nínú ìgbéyàwó.
Angola fi ìdí òfin tí ó ń de ìfìyàjẹni tí wọ́n mọ̀ sí 25/11 múlẹ̀ ní ọdún 2011 tí ó ń sọ onírúurú ìfìyàjẹni abẹ́lé di ìwà ọ̀daràn ní gbangba.
Síbẹ̀síbẹ̀, ìdájọ́ òfin yìí kò le tó, ìtìmọ́lé ọdún méjì sí mẹ́jọ.
Sizaltina Cutaia, tí í ṣe ajìjàgbara àti ajàfẹ́tọ̀ọ́ obìnrin ní Angola; tí ó jẹ́ ìlúmọ̀ọ́ká fún iṣẹ́ẹ rẹ̀ lórí ẹ̀tọ́ obìnrin béèrè fún ìṣàmúlò òfin náà lórí àwọn gbàgede ìtàkùrọ̀sọ lórí ẹ̀rọ-alátagbà:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Àfikún ọdún ẹ̀wọ̀n kò tó, arábìnrin igbá-kejì Ààrẹ MPLA [Àjọ Àwọn ènìyàn tó fẹ́ ìdásílẹ̀ Angola], Ó nílò kí orílẹ̀-èdè ṣe ìdásílẹ̀ àwọn ìlànà àtilẹ̀wá tí yóò kojú ìpanilára - Àwọn ohun tí wọ́n fara mọ́ ní 2007 nípa àjọsọ ìlànà Maputo ní láti di ṣíṣe.
Bákan náà ni ti èyí, ó nílò kí wọ́n ṣe ìdásílẹ̀ òfin arọ́pò tí yóò mú ẹ̀tọ́ àwọn obìnrin rinlẹ̀.
Lára èyí ni gbogbo òfin tí ó de obìnrin ní ti ìbálòpọ̀ àti ẹ̀tọ́ ọmọ bíbí wà.
Kò sí ìwúlò ìsọ̀rọ̀ tako ìjìyà abẹ́lé kí ó wá di ẹ̀yìn wá kí a máa ṣe ìgbèlẹ́yìn àwọn òfin tí ó fi àṣẹ fún agbófinró láti yẹ̀yẹ́ obìrin ní títì ní ojúmọ́, kò bá ara mu!
Kò wúlò kí a máa sọ̀rọ̀ tako ìjìyà abẹ́lé kí a sì tún máa gbèlẹ́yìn àṣàrò ìnáwó tí kò ní ṣe ààbò ètò àwùjọ, ìṣúná àìtó tí gbogbo wa mọ̀ pé ipa òdì ni ó ń kó nínú ayé àwọn obìnrin.
Ó ṣe pàtàkì kí a fi ọgbọ́n kún àwọn ọ̀rọ̀ náà pẹ̀lú ṣíṣe gidi.
Ẹ fi owó yín sí ibi tí ẹnu yín wà.
# ẹyéé pa àwọn obìnrin
Ajàfẹ́tọ̀ọ́ obìnrin Cecelia Kitombé sọ̀rọ̀ sí àwọn tí ó ń ṣe àtìlẹyìn ìbáṣepọ̀ tí ó níyà nínú:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Lára wa tí à ń tẹnumọ́ ọn pé ó pọ̀jù [láti sọ̀rọ̀ síta tako ìjìyà Abẹ́lé] náà ni ẹni tí ó ń gba àwọn ọmọbìnrin, arábìnrin àti ìbátan lóbìnrin níyànjú láti máa fi ara da ìbáṣepọ̀ tí ó ń pani lára pẹ̀lú ọ̀rọ̀-ẹ̀tàn pé ọ̀rọ̀ tọkọtaya ò ṣe é dá sí, àwọn mìíràn á ní kí o tẹ̀síwajú bẹ́ẹ̀, bí ọ̀rọ̀ lọ́kọláya ṣe rí nìyẹn...
Àwọn kan tilẹ̀ rò pé obìnrin lè ṣe gbogbo nǹkan, ṣùgbọ́n wọn ò gbọdọ̀ gbàgbé "ojúṣe" wọn.
Ẹ yéé pa wá!!!
Bí àpamọ́ àlọ́ àti ìtàn àtọwọ́dọ́wọ́ ṣe mú ọ̀rọ̀ àyíká di mímọ̀ ní Mekong
Adágún omi Mekong. Àwòrán tí a mú láti Ibùdó-ìtàkùn-àgbáyé iṣẹ́ Ìtàn Àwọn Ènìyàn.
A lò ó pẹ̀lú àṣẹ.
Ní ọdún 2014, ogunlọ́gọ̀ ìbílẹ̀ ní Mekong bẹ̀rẹ̀ sí ní í ṣe àkọsílẹ̀ àwọn àlọ́ àti ìtàn àtọwọ́dọ́wọ́ọ wọn pẹ̀lú ìrànlọ́wọ́ ẹgbẹ́ aṣèwádìí kan tí ó ń ṣe àyẹ̀wò fínnífínní sí bí ìtàn wọ̀nyí ṣe lè ṣe ìrànwọ́ tí yóò tú àṣìírí ìmúdìbàjẹ́ àyíká tí àwọn iṣẹ́ ńláǹlà ń fà ní agbègbè náà.
Mekong jẹ́ ọ̀kan nínú àwọn odò ńlá Ásíà tí ó ṣàn gba orílẹ̀-èdè mẹ́fà: China, Myanmar, Thailand, Laos, Cambodia, àti Vietnam.
Ó ní ọ̀pọ̀lọpọ̀ ọrọ̀ ìṣẹ̀dá abẹ̀mí àti ewéko tí ó jẹ́ ohun ìsayéró fún ẹgbẹẹ̀gbẹ̀rún àgbẹ̀ àti apẹja.
Ní ọdún díẹ̀ sẹ́yìn, ọ̀pọ̀lọpọ̀ iṣẹ́ ńláǹlà bíi kòtò ìdarí-omi ṣíṣàn fún Ìpèsè Iná Mànàmáná ti lé àwọn olùgbé jìnà ó sì ń ṣe àkóbá fún nnkan ìṣẹ̀dá odò náà.
Ọ̀kanòjọ̀kan ìfẹ̀hónúhàn kò ṣe nǹkan kan, àwọn iṣẹ́ ìdarí-omi ṣíṣàn ṣì ń lọ, pàápàá jù lọ ní Laos àti Thailand.
Pẹ̀lú àjọṣepọ̀ Mekong Watch, ẹgbẹ́ kan ní Jápáànì ń jà fún ìdàgbàsókè ní agbègbè náà, ọ̀pọ̀lọpọ̀ àwọn àgbà ní Mekong ti bẹ̀rẹ̀ sí ní ṣe àkọsílẹ̀ àlọ́, ìṣẹ̀lẹ̀ àti ìtàn àtọwọ́dọ́wọ́ọ wọn tí ó ní íṣe pẹ̀lú ìṣẹ̀dá.
Mekong Watch gbàgbọ́ wípé àwọn ìtàn wọ̀nyí "ti kó ipa ribiribi ní ti ìdáàbò ìṣẹ̀dá nípa dídẹ́kun ìwà àìbìkítà fún ọrọ̀ ìṣẹ̀dá."
Mekong Watch sọ wípé ohun ìṣẹ̀dá nìkan kọ́ ni a ní láti dáàbò bò àmọ́ àti àwọn "nǹkan àjogúnbá tí-a-kò-le-è-rí-dìmú" tí a lè pín àti rí lò.
Toshiyuki Doi, olùdámọ̀ràn àgbà fún Mekong Watch, ní èyí láti sọ:
Ó pọn dandan fún wa láti ka ìtàn àwọn ènìyàn Mekong kún, kí a dá wọn mọ̀, àti bọ̀wọ̀ fún wọn, papàá jù lọ ní òde òní tí wọ́n ti ń pàdánù àyè wọn ní ìrọ́pò ilé iṣẹ́ oníròyìn ìgbàlódé, tí wọn kò sì fi àjogúnbá lé ìran tí ó ń bọ̀ lọ́wọ́.
Àwọn agbègbè ní Mekong níbi tí àwọn oníṣẹ́-ìwádìí ti ṣe iṣẹ́. 1. Kmhmu" ní àríwá àti àárín gbùngbùn Laos;; 2. Siphandon ní gúúsù Laos; 3. Akha ní àríwá Thailand; 4. Thai So atí Isan ní àríwá-ìwọ̀-oòrùn Thailand; 5. Bunong ní àríwá-ìwọ̀-oòrùn Cambodia.
A lò ó pẹ̀lú àṣẹ.
Ẹgbẹ́ náà ṣe gudugudu méje yàyà mẹ́fà kí ó tó kó oríṣiríṣi ìtàn 102 jọ ní Cambodia, Laos, àti Thailand.
A ṣe àkọsílẹ̀ àwọn ìtàn wọ̀nyí, dà á kọ sílẹ̀ sínú ìwé, àti ìtúmọ̀ ìtàn sí àwọn èdè orílẹ̀ Thailand, Laos, àti Cambodia kí ó tó kan ẹ̀da ti èdè Gẹ̀ẹ́sì.
Mekong Watch tẹ àwọn ìtàn wọ̀nyí jáde sórí ìwé ìròyìn pélébé àti sórí ẹ̀rọ ayárabíàṣá, wọ́n sì tún lò ó ní ìdánilẹ́kọ̀ọ́ nípa àyíká ní àwọn ìlú náà.
Láti ìparí ọdún 2016, a ti fi ìtàn àwọn ènìyàn ṣe ìdánilẹ́kọ̀ọ́ àyíká fún àwọn èwe ní ìgbèríko Laos àti Thailand.
A ti ṣe àgbékalẹ̀ ìdánilẹ́kọ̀ọ́ ní ilé-ìwé àti ní ìlú ìbílẹ̀ láti tọ́ àwọn èwe sọ́nà, àti àwọn àgbà nígbà mìíràn, láti ṣe àkọsílẹ̀ ìtàn ẹnu àwọn àgbàlagbà, fi ìtàn náà kọ́gbọ́n, àti láti sọ wọ́n di kíkà.
Àpẹẹrẹ ìdánilẹ́kọ̀ọ́ kan ni ìtúnsọ àlọ́ "Òwìwí àti Àgbọ̀nrín" àwọn aráa Kmhmu ní àárín gbùngbùn àti àríwá Laos.
Àlọ́ náà dá lóríi òwìwí tí kò ríran ní ọ̀sán nítorí ó yan àgbọ̀nrín jẹ.
Níbi ìdánilẹ́kọ̀ọ́ kan, a bi àwọn èwe tí ó kópa:
"Irúfẹ́ ẹranko wo ni a bá nínú àlọ́ náà?,"
"Ǹjẹ́ a lè rí àwọn ẹranko wọ̀nyí ní abúlée yín bí?," àti
"bóyá àwọn ẹranko wọ̀nyí ti dínkù sí ti ìgbà kan, kí ni ìwọ rò wípé ó ti ṣẹlẹ̀?"
Lẹ́yìn èyí, a gba àwọn akópa ní ìyànjú láti so àlọ́ náà mọ́ ìdìbàjẹ́ àyíká ní ìlúu wọn.
Ní agbègbè Champasak, gúúsù Laos, ìtàn àtọwọ́dọ́wọ́ọ ẹranko omi tí ó ti ń dínkù Irrawaddy dolphin àti ẹyẹ Sida ni a ń lò fi ṣe àpèjúwe bí iṣẹ́ ìdarí-omi-ṣíṣàn ṣe ń ṣe àkóbá fún ẹja inú odò Mekong.
Àlọ́ mìíràn láti gúúsù Laos ní àwọn ìlànà tí ó kọ́ni nípa ìmọrírìi ìbójútó ọrọ̀ ìṣẹ̀dá:
A ṣe àkọsílẹ̀ àlọ́ Orí Erinmi ní ọjọ́ 16, oṣù Belu, ọdún 2014, ní etídò Songkran ní àríwá-ìwọ̀-oòrùn Thailand.
Mun Kimprasert, ẹni ọdún 68. ni asọ̀tàn, Mekong Watch ló ni àwòrán, a lò ó pẹ̀lú àṣẹ.
Ní ìgbà kan, ológun kan wọ inú igbó iwin kan.
Ó ṣe alábàápàdé ọ̀pọ̀lọpọ̀ ewé kátabá níbẹ̀ ó sì ṣẹ́ wọn.
Àmọ́ ṣá, bí ó ti fẹ́ẹ́ jáde nínú igbó náà, ọ̀nà dí mọ́n ọn ní ojú, kò sì mọ ọ̀nà mọ́.
Nítorí wípé ó ṣẹ́ ewé kátabá tí ó pọ̀ ju èyí tí ó lè lò lọ ni kò fi mọ ọ̀nà mọ́n.
Ó wá ọ̀nà títí kò rí.
Ẹ̀rí-ọkàn bẹ̀rẹ̀ sí ní jẹ́ ẹ fún ohun tí ó ṣe, ó pinnu láti dá àwọn ewé kátabá náà padà sí ibi tí ó ti gbé ṣẹ́ ẹ.
Wéré tí ó sọ ọ́ sílẹ̀, logan ni ó rí ọ̀nà ní iwájúu rẹ̀.
Ní àríwá Thailand, àlọ́ àwọn aráa Akha kan nípa ìpilẹ̀ṣẹ̀ swing tí ó sọ iṣẹ́ takuntakun ìfaraẹnisílẹ̀ t'ẹ̀gbọ́ntàbúrò tí ó mú ayé rọrùn.
Ní àríwá ìwọ-oòrùn Thailand, àlọ́ kan tí ó dá lórí Ta Sorn tí Tongsin Tanakanya sọ ṣe ìgbélárugẹ ìṣọ̀kan láàárín aládùúgbò ní ìlú iṣẹ́ àgbẹ̀.
Ìtàn mìíràn ṣe ìrántí bí pípa àgbànrere kan ṣe fa iyọ̀ títà ní apá orílẹ̀-èdè yìí.
Ní Bunong, tí ó wà ní àríwá ìwọ-oòrùn Cambodia, àwọn àlọ́ tí ó sọ nípa ètùtù fún àtúnṣe sí ìgbéyàwó tí kò ní adùn àti ètùtù ìfọ́nrúgbìn àti ìkórè tí Khoeuk Keosineam jẹ́ asọ̀tàn.
Bákan náà ni ìtàn àtọwọ́dọ́wọ́ọ erin tí Chhot Pich sọ ṣe àfihàn bí àwọn òrìṣà ṣe sọ àwọn ará abúlé tí ó fi májèlé sí inú odò di erin.
Ó sọ ìdí tí ó fi rọrùn fún erin láti máa gbé pẹ̀lú àwọn ènìyàn àmọ́, lẹ́yìn ọ̀pọ̀lọpọ̀ ìran, wọ́n gbàgbé ìpìlẹ̀ wọn, wọ́n lọ ń gbé nínú igbó.
Hea Phoeun ti abúlé Laoka, Senmonorom, agbègbè Mondulkiri ní Cambodia ń ṣàlàyé ètùtù ìgbéyàwó tí kò ládùn ní abúlé.
Àwòrán láti ọwọ́ọ Mekong Watch, a lò ó pẹ̀lú àṣẹ.
Fún Mekong Watch àti àwọn agbègbè ní ìlú náà tí àkóbá ti bá, ìpamọ́ àwọn ìtàn wọ̀nyí ṣe kókó nínú ìpolongo ìkọjú-ìjà sí àwọn iṣẹ́ tí yóò lé ẹgbẹẹgbẹ̀rún olùgbé Mekong kúrò ní ilée wọn:
Ìtàn wọ̀nyí lè di ìdánimọ̀ọ wọn gẹ́gẹ́ bí ọmọ ìlú àti ìbáṣepọ̀ t'ó dán mánrán pẹ̀lú àyíká.
Nípasẹ̀ẹ ìtàn, ìlú yóò wá ọ̀nà ìgbàmọ́ra àti/tàbí ìkọjú-ìjà sí ìyípadà tí ó ń ṣẹlẹ̀ ní odò Mekong.
Mọ àwọn òǹdíje sí ipò ààrẹ Nàìjíríà ọdún 2019
Àwọn òǹdíje sí ipò ààrẹ Nàìjíríà ọdún 2019 [Àkópọ̀ àwòrán láti ọwọ́ọ Nwachukwu Egbunike].
Nàìjíríà, orílẹ̀-èdè tí ó ní ènìyàn tí ó pọ̀ jù ní Ilẹ̀-Adúláwọ̀, yóò di ìbò ipò ààrẹ ní ọjọ́ 16, oṣù 2019.
Bí-ó-ti-lẹ̀-jẹ́-wípé àwọn òǹdíje sí ipò ààrẹ t'ó 73, eré Àpáta Agbára - ibùjókòó ààrẹ orílẹ̀-èdè Nàìjíríà - yóò wáyé ní àárín-in ẹgbẹ́ olóṣèlú méjì tí ó ti ń figagbága ní ọjọ́ tí ó ti pẹ́ àti àwọn òǹdíje tí a pè ní "agbára ìkẹta," ìyẹn àwọn ẹgbẹ́ a ṣẹ̀ṣẹ̀ dé sínú ìṣèlú orílẹ̀-èdè Nàìjíríà.
Muhammad Buhari, Ààrẹ orílẹ̀-èdè Nàìjíríà. Creative Commons.
Ẹgbẹ́ méjèèjì tí ó gbajúmọ̀ jù lọ, Ìpéjọ Ìlọsíwájú Gbogboògbò APC àti Ẹgbẹ́-olóṣèlú Ìjọba-àwa-arawa PDP, láì ṣe àní-àní, yóò tari òǹdíje wọn sí gbangba wálíà:
Muhammadu Buhari
Ààrẹ lọ́wọ́lọ́wọ́ tí ó jẹ́ òǹdíje lábẹ́ àsíá APC, Buhari ló jáwé olúborí nínú ìbò ààrẹ ti ọdún 2011 tí ààrẹ ìgbà kan Goodluck Jónátánì sí pàdánù.
Nítorí irú ènìyàn tí Buhari ń ṣe àti èrò wípé yóò gbógun ti ìjẹgúdújẹrá àti ìgbáwọlẹ̀ ẹgbẹ́ afẹ̀míṣòfò Boko Haram ni àwọn ará ìlú fi gbé e sórí àlééfà.
Síbẹ̀, lábẹ́ ìṣàkóso rẹ̀, ààbò ẹ̀mí kò sí pẹ̀lú ìkọlù láàárín darandaran àti àgbẹ̀ bí àwọn darandaran láti àríwá ṣe ń wọ gúúsù láti wá koríko fún ẹran ọ̀sìn-in wọn.
Bákan náà, ẹ̀tọ́ ọmọnìyàn ti wó lulẹ̀ nínú ìṣàkóso ìjọba rẹ̀, pẹ̀lú àìjẹ̀yà àti ìṣowó-ìlú-mọ̀kumọ̀ku ní ibi gíga nínú ìjọba.
Atiku Abubakar [Àwòrán Ibùdó-ìtàkùn-àgbáyé Ilé-iṣẹ́ ìpolongo].
Atiku Abubakar
Abubakar ni igbá-kejì ààrẹ ìgbà kan àti òǹdíje lábẹ́ àsíá PDP.
Ó ti gbìyànjú sẹ́yìn láti di ààrẹ àmọ́ orí kò ṣe ní oore.
Bíótiwùkíórí, ìpolongo rẹ̀ jẹ́ ìgbàwọlé nítorí ìparí ìjà tí ó wà ní àárín òun àti ọ̀gáa rẹ̀, Ààrẹ ìgbà kan rí Olusegun Obasanjo - tí ó sọ wípé ìṣàkóso ìjọba Buhari kùnà.
Gẹ́gẹ́ bí amúgbálẹ́gbẹ̀ẹ́, Abubakar ni ó ṣe bònkárí ìsọhun-ìjọba-di-àdáni àti títa ọ̀kẹ́ àìmọye ilé iṣẹ́ tí ó jẹ́ ti ìjọba tí kò pa owó sí àpò ìjọba.
Àwọn mìíràn tí ó ní ìrètí sí ipò ààrẹ Nàìjíríà ni:
Oby Ezekwesili [Àwòrán tí àwọn alágbèékalẹ̀ ìpolongo tari síta]
Obiageli [Oby] Ezekwesili
Ezekwesili, obìnrin kan ṣoṣo tí ó ń du ipò nínú eré ìbò sísá ti ọdún tí a wà yìí, ti ṣe mínísítà ọrọ̀ líle inú-ilẹ̀ àti ètò ẹ̀kọ́ ní àsìkò ìjọba Olusegun Obasanjo ní àárín ọdún 1999 sí 2007.
Ó sì ti ṣe amúgbálẹ́gbẹ̀ẹ́ ààrẹ Ilé ìfowópamọ́ Àgbáyé ẹ̀ka ti Ilẹ̀ Adúláwọ̀ ìgbà kan láti oṣù Igbe ọdún 2007 sí oṣù Igbe ọdún 2012.
Ezekwesili ti ṣe bẹbẹ nínú akitiyan ìdásílẹ̀ àwọn akẹ́kọ̀ọ́-bìnrin 200 tí ọmọ ẹgbẹ́ afẹ̀míṣòfo Ẹlẹ́sìn ìmale jí gbé ní ọdún 2014.
Ó jẹ́ ọ̀kan lára olùdásílẹ̀ Ìpolongo #BringBackOurGirls (BBOG).
Bákan náà ni ó jẹ́ òǹdíje sí ipò ààrẹ ní abẹ́ ẹgbẹ́ olóṣèlú Allied Congress Party ti Nàìjíríà.
Kingsley Moghalu [Àwòrán láti ibùdó ìpolongo].
Kingsley Moghalu
Moghalu jẹ́ onímọ̀ nínú ìdókòwò àgbáyé àti òfin gbogbo ènìyàn ní ilé ìwé Òfin àti Ọgbọ́n Fletcher ní Ifásitì Tufts ní Massachusetts, USA.
Moghalu ti ṣiṣẹ́ rí ní United Nations láti ọdún 1992 sí 2008.
Ó ti ṣe igbá-kejì gómìnà Ilé Ìfowópamọ́ Àgbà ti Nàìjíríà láti ọdún 2009 sí 2014, níbi tí "ó ti tukọ̀ ọ àwọn àgbà iṣẹ́ àtúnṣe nínú ètò ìkówóoamọ́ orílẹ̀ èdè Nàìjíríà lẹ́yìn ìgbà tí ọrọ̀ Ajé àgbáyé ti ṣe òjòjò tán."
Òun ni òǹdíje ní abẹ́ àsíá Ẹgbẹ́ Olóṣèlú Ìtẹ̀síwájú Ọ̀dọ́ - YPP.
Ọmọ́yẹlé Sowóre [Àwòrán ìfọ̀rọ̀wánilẹ́nuwò ní orí CNBCAfrica, ní ọjọ́ 13, oṣù Ọ̀pẹ, ọdún 2018].
Omoyole Sowore
Sowore ni olùdásílẹ̀ àti atẹ̀wéjáde SaharaReporters (SR), ilé-iṣẹ́ oníròyìn aṣèwádìí orí-ayélujára.
SR ni à ń pè ní Wikileaks Ilé Adúláwọ̀.
Ajà-fún-ẹ̀tọ́-ọmọnìyàn yìí ń jáde lábẹ́ àsíá African Action Congress.
Aré ti ń lọ fún ọjọ́ iwájú orílẹ̀ èdè Nàìjíríà
Buhari àti Abubakar ni afigagbága ìdíje ìbò aré yìí.
Àwọn méjèèjì ti ń figagbága nínú ìbò Nàìjíríà ní ọjọ́ tí ó ti pẹ́.
Ní ọ̀nà kejì, Ezekwesili, Moghalu, Sowore, àwọn "agbára ìkẹ́ta," jẹ́ ẹgbẹ́ tí ó ń wọ inú ètò ìṣèlú fún ìgbà àkọ́kọ́.
Iṣẹ́ ìṣàkóso Buhari ọdún mẹ́ta ni yóò gbè é lẹ́yìn àti pé yóò bá ìfi Nàìjíríà sí ipò olú orílẹ̀-èdè tí ìṣẹ́ ti pọ̀ jù.
Ìwé ìròyìn Punch ṣe ìfojúsùn "ìpèsípò" gẹ́gẹ́ bí "àìròtẹ́lẹ̀ " àti pé ó ti pín ìlú yẹ́bẹyẹ̀bẹ.
Ètò ìgbógunti ìwà àjẹbánu rẹ̀ fì sí ẹ̀gbẹ́ kan.
Ìgbésẹ̀ tí ó gbé láì pẹ́ yìí láti ṣe ìgbẹ́jọ́ Adájọ́ Àgbà orílẹ̀ èdè - tí ó ti sún mọ́ ìbò ààrẹ - ni Àjọ Adájọ́ orílẹ̀ èdè Nàìjíríà Nigerian Bar Association pè ní "àwòṣe ìkọlù ní lemọ́lemọ́ ní orí àwọn àgbà ẹ̀ka ìjọba méjèèjì tí-kò-gbáralé ìjọba" ní abẹ́ ìṣàkóso Buhari.
Abubakar, ní ọ̀nà kejì, ń dúró lórí "ìgbẹ́kẹ̀lé" àwọn "ẹgbẹlẹmùkù okòwò tí ó ní èrè lóríi rẹ̀ ."
Bíótiwùkíórí, ó ní láti bá agbára ìwàlóríoyè afigagbága rẹ̀ takọ̀ngbọ̀n.
Ẹni yòówù tí ó bá gbégbá-orókè nínú ìdíje sí ipò ààrẹ ọdún 2019 ní iṣẹ́ ìmúgbòòrò ọrọ̀ Ajé, ààbò ní àárín ìlú, àtúntò agbára àti ìmúkárí agbára, àti ìṣèlú elẹ́yàmẹyà làti ṣe.
Fún ìyọsọ́tọ̀ tí wọ́n yọ òun nìkan láti yẹ ara rẹ̀ wò ní ilé ìtajà ìgbàlódé kan ní Serbia, gbajúgbajà ìràwọ̀ òṣèré orí-ìtàgé Roma fi ẹ̀sùn ìwà elẹ́yàmẹyà kan ilé ìtajà náà
Nataša Tasić Knežević, photo by Dzenet Koko, used with permission.
Ìràwọ̀ òṣèré orí-ìtàgé ìlú Serbia Nataša Tasić Knežević, àwòrán láti ọwọ́ọ Dzenet Koko, a lò ó pẹ̀lú àṣẹ.
Àwọn gbàgede ìtàkùrọ̀sọ ẹ̀rọ-alátagbà ìlú Serbia gbaná lẹ́yìn tí olórin àti òṣèré ìbílẹ̀ Nataša Tasić Knežević, tí ó jẹ́ ọmọ bíbí ilẹ̀ Roma fi ẹ̀sùn kan ilé ìtajà-ìgbàlóde kan tí ó wà ní ìgboro Novi Sad fún ìwà ìyàsọ́tọ̀ ẹ̀yà nínú ìgbóhùnsáfẹ́fẹ́ ojú-ẹsẹ̀ kan lórí Facebook.
Nínú fídíò náà, tí ó gbé-sórí-áfẹ́fẹ́ ní ọjọ́ 29, oṣù Ọ̀pẹ lẹ́yìn tí ìṣẹ̀lẹ̀ náà ṣẹ̀, arábìnrin Tasić Knežević ṣàlàyé pé bí òun ṣe ń jáde síta nínú ilé ìtajà ńlá náà pẹ̀lú ọ̀pọ̀ àwọn òǹrajà mìíràn ni ẹ̀rọ adènà àfọwọ́rá dún.
Bí àwọn ènìyàn yòókù ṣe ń jáde síta, àwọn ẹ̀ṣọ́-aláàbò ilé ìtajà náà ní kí ó dúró tí wọ́n sì tẹ̀síwajú láti yẹ ara rẹ̀ wò ní gbangba tí àwọn òǹwòran bẹ̀rẹ̀ sí í fi ṣe yẹ̀yẹ́.
Ìwé orin, ìwé àti àpò-àpawómọ́-ìléwọ́ ni wọ́n rí nínú àpò-àgbékọ́yìn-in rẹ̀.
Ní ìbẹ̀rẹ̀ oṣù Ṣẹẹrẹ ọdún 2019, fídíò náà dédé pòórá pẹ̀lú àlàyé ránńpẹ́ nípa arábìnrin Knežević.
Bíótilẹ̀jẹ́pé kòì tíì wá sí gbangba kí ó ṣàlàyé ohun tí ó ṣẹlẹ̀, àwọn ẹlòmíràn ń sọ pé fúnra rẹ̀ ni ó yọ ọ́ kí ọ̀ràn tó wà nílẹ̀ lè tán bọ̀rọ̀.
Láàárín ọjọ́ díẹ̀, àwọn ènìyàn tí ó tó bíi ẹgbẹ̀rún 60 ti wo fídíò rẹ̀, tí wọ́n sì pín in lọ́nà 350, tí ó sì gba èsì tí ó tó 700.
Ilé-iṣẹ́ Ìkóròyìnjọ Orí-ayélujára Olómìnira Bulka ni ó kọ́kọ́ ro ìyìn ìṣẹ̀lẹ̀ náà ṣáájú àwọn ilé-iṣẹ́ ìròyìn Bulka mìíràn.
Akọrin-olóhùn-òkè ni arábìnrin Tasić Knežević ní Gbọ̀ngan Eré-ìtàgé ti orílẹ̀-èdè Serbia tí ó wà ní Novi Sad, ìlú kejì tí ó tóbi jù lọ ní orílẹ̀-èdè náà.
Tẹ́lẹ̀ rí, ó ṣiṣẹ́ ní Belgrade Atelje 212.
Ó tún jẹ́ akọrin-ṣeré àti àdánìkànkọrin tí ó gbajúmọ̀, ó sì máa ń kọ orin àdánìkànkọ nípa àṣà Roma tí ó jẹ́ orírun rẹ̀.
Nínú fídíò náà, arábìnrin Knežević sọ pé alábòójútó ilé ìtajà náà bẹ̀bẹ̀ lẹ́yìn tí òun ṣe àròyé nípa ìwọ̀sí náà, ṣùgbọ́n pé inú òun kò dùn sí bí àwọn èrò tí ó pé jọ lé òun lórí ṣe yẹ̀yẹ́ òun.
Ó ní ọkùnrin àgbàlagbà kan pariwo pé kí wọ́n "kó pàǹtí yẹn jáde," ìyẹn túmọ̀ sí wípé kí àwọn òṣìṣẹ́ ó ju òun jáde síta nínú ilé ìtajà náà nítorí pé òun jẹ́ ọmọ ìbílẹ̀ Rome.
"A mọ ẹni tí ó fẹ́ràn láti máa jalè níbí" jẹ́ gbólóhùn kan láti inú eré "Ta ni ó ń kọrin níbẹ̀ yẹn!" nípa àwọn ìṣẹ̀lẹ̀ tí ó ń ṣẹlẹ̀ ní ọjọ́ 5, oṣù Èbìbí ọdún 1971.
Lẹ́yìn ọdún 77, èyí [èrò ìyàsọ́tọ̀] ò tí ì kúrò ní ìrònúu wa.
Ilé-iṣẹ́ [tí ó ni ilé ìtajà Maxi] náà jẹ́ ti àwọn Dutch-Belgian ṣùgbọ́n àwọn ènìyàn-an wa ni àwọn òṣìṣẹ́ẹ wọn!
Ohun ìtìjú! Àtìlẹyìn fún obìnrin gidi àti òṣèré yìí @NatasaTasicKnez.
"Ta ni ó ń kọrin níbẹ̀ yẹn?" jẹ́ eré Yugoslavia ayé ìgbà 1980 tí ó sì di ipò ẹgbẹ́-ìmùlẹ̀ láàárín àwọn Balkan.
Nínú ìtàn náà, wọ́n ṣèṣì fẹ̀sùn olè kan àwọn olórin Roma méjì, orí ni ó kó wọn yọ lọ́wọ́ ìjìyà láìsí ìdájọ́.
Ilé-iṣẹ́ tí ó ni ilé ìtajà-ìgbàlóde Maxi, Delez Srbija, ṣe àgbéjáde àkọsílẹ̀ ìtúúbá lọ́jọ́ kan náà.
Ó sọ pé àwọn "gbàgbọ́ pé èyí á wà bí ìṣẹ̀lẹ̀ ìyàsọ́tọ̀ tí ó mú ìfura ẹni tí kò yẹ dání pé irú ìṣẹ̀lẹ̀ bẹ́ẹ̀ ò ní wáyé mọ́ lọ́jọ́ iwájú.
Ilé-iṣẹ́ náà fi kún un pé àwọn á ṣe ìdánilẹ́kọ̀ọ́ fún àwọn òṣìṣẹ́ wọn lórí bí a ṣe ń hùwà bí wọ́n bá fura sí olè jíjà.
Ní ọjọ́ kejì, Miloš Nikolić tí ó jẹ́ adarí ọ́fíìsì tí ó ń ṣe àfikún Novi Sad mọ́ Roma sọ̀rọ̀ tako ìṣẹ̀lẹ̀ náà.
Ó ní; gbogbo ìwádìí tí wọ́n ṣe fi hàn pé àwọn ará Roma lọ́kùnrin lóbìnrin ni ẹ̀yà tí a yà sọ́tọ̀ jù lọ ní orílẹ̀-èdèe wa.
A ní láti ṣiṣẹ́ pọ̀ láti yí i padà!
Ní 31 oṣù Ọpẹ, Igbá-kejì Alákòóso Ìgbìmọ̀ Ìjọba àti Ààrẹ Àjọ-tí-ó-ń-fètò-sí Ìmúdọ́gba Akọ-àtabo ní àwùjọ, Zorana Mihajlović náà sọ̀rọ̀ tako àwọn òṣìṣẹ́ ilé ìtajà Maxi pé "ìwà ìbanilórúkọjẹ́ ni wọ́n hù àti pé wọ́n jẹ̀bi.
Kò sọ̀rọ̀ nípa àwọn ohun tí ó yẹ kí wọ́n ṣe sí ìyàsọ́tọ̀ àwọn ọmọ Roma ní Serbia.
Bíótilẹ̀jẹ́pé ó dàbí ẹni pé arábìnrin Knežević ti yọ ara rẹ̀ kúrò lórí Facebook, bóyá láti lè jẹ́ kí ọ̀ràn náà ó silẹ̀, ó fi àlàyé-nípa-ara rẹ̀ orí Twitter sílẹ̀.
Ní alẹ́ ọjọ́ tí ó ṣíwájú Ọdún Tuntun, ó fi àtẹ̀jáde ṣókí sọ nípa ìṣẹ̀lẹ̀ náà.
Ẹ̀yin ọ̀rẹ́ẹ̀ mi ọ̀wọ́n, ìṣẹ̀lẹ̀ tí kò dùn mọ́ni nínú kan ṣẹlẹ̀ ní ọjọ́ mélòó kan sẹ́yìn, ṣùgbọ́n mo nírètí pé irú ìṣẹ̀lẹ̀ náà á pín pẹ̀lú ọdun 2018 àti pé irú ìṣẹ̀lẹ̀ bẹ́ẹ̀ ò ní wáyé mọ́.
Ẹ jẹ́ kí a jẹ́ ènìyàn ẹlẹ́ran ara, ohun tí ó dára jù ní ayé yìí nìyẹn. <3
Ìjà láàárín ìràwọ̀ akọrin soca Trinidad àti Tobago jẹ́ àmì tí ó dára fún orin àtijọ́
Ìràwọ̀ akọrin soca ìlú Trinidad Machel Montano ń ṣeré ní Àjọ̀dún OVO ní Toronto ní ọdún 2016. ÀWÒRÁN: The Come Up Show (CC BY-ND 2.0)
Gbólóhùn asọ̀ láàárín ẹni méjì ní ọ̀nà àrà tí ó gbà di ìjà ìgboro - papàá nínú iṣẹ́ orin kíkọ.
Ìjà mo jù rẹ́ lọ láàárín àwọn ọ̀jẹ̀ bíi ti Kanye West àti Taylor Swift àti ọmọ Jamaica Mavado àti Vybz Kartel, títí kan ìjà ìbílẹ̀ ọdún 2004 ní àárín-in akọrin soca ìlú Trinidad méjì Destra àti Denise Belfon, ìjà mo jù ọ́ lọ àwọn gbajúgbajà sábà máa ń já sí ìpolongo fún akọrin àti orin wọn.
Wàyí, ọpẹ́ fún asọ̀ tí ó wà ní àárín-in akọrin adìde Trinidad àti Tobago méjì Machel Montano àti Neil "Iwer" George, orin soca wọ ìròyìn fún ìgbà àkọ́kọ́ ní ọdún 2019.
Ayẹyẹ ijó ìta-gbangba ọlọ́dọọdún Trinidad àti Tobago tí ọdún yìí wáyé ní ọjọ́ 4 àti 5 oṣù Ẹrẹ́nà, tí ó sì jẹ́ àkókò fún orin soca.
Ọ̀jẹ̀ olórée soca bíi Montano àti George ti gba ìpè láti ṣeré níbi ètò ijó ìta-gbangba kí ọjọ́ ó tó kò rárá.
Wọn yóò gbé orin tuntun jáde ní ìpalẹ̀mọ́ fún ẹni tí yóò gbégbáorókè nínú ìdíje Ìwọ́de Ojúná, tí ó ń gbé ẹ̀bùn owó sílẹ̀ fún akọrin tí a bá kọ orin rẹ̀ jù lọ nínú Ijó ìta-gbangba.
Àwòrán ìràwọ̀ akọrin soca ti Trinidad Iwer George ní Ìdápadà Fête ní Toronto ní ọdún 2018 tí a mú láti fídíò orí Vimeo.
Àwọn olólùfẹ́ẹ orin Soca ṣe àkíyèsí àròyé ọ̀tẹ̀ láàárín-in akọrin méjèèjì nígbà tí George gbé orin àkọ́ṣe ọdún 2019 jáde, "Ìwọ́de Ojúná Bacchanal 2."
Orin náà kò fi igbákanbọ̀kan nínú nípa ìkùnsínú tí ó wà nílẹ̀ látàrí ìpàdánù ìfigagbága ọdún 2018 tí Montana jáwé olúborí.
Orin rẹ̀ tí a pè ní "Savannah," bá ti ẹnìkejì figagbága, ṣùgbọ́n Montana tí pàdí-àpò-pọ̀ pẹ̀lú ògbóǹtarigi akọrin soca Superblue wọ́n sì ṣe àgbéjáde "Soca Kingdom," tí ó gba oyè orin Ìwọ́de Ojúná ọdún 2018.
Iye ìgbà 336 ni a kọ orin "Soca Kingdom," a sì kọ "Savannah" fún iye ìgbà 140.
Ìpàdánù oyè yìí ni ó fa ìbínú ní ìta-gbangba, George fi orin fẹ̀sùn kan "jàndùkú soca" - ìyẹn àkójọpọ̀ òṣìṣẹ́ ilé iṣẹ́ agbóhùnsáfẹ́fẹ́ àti olùdaríI wọn - fún ìpàdíàpòpọ̀ tí ó mú wọn kọ orin "Soca Kingdom" ní àsìkò ìdájọ́ láti yan ẹni tí ó jáwé olúborí.
Ó kọrin:
Lórí ìtàgé ni eré tí ó kàn-án wà, àwọn DJ àti wọn ń kọ "Savannah"
Ṣùgbọ́n nígbà tí àwọn jàndùkú dé, wọ́n sún láti "Savannah" sí "Kingdom"
Wọ́n pawọ́pọ̀ láti borí ìjà ńlá náà... lọ́dún yìí ẹ ní láti pawọ́pọ̀ pẹ̀lú Jésù Kristì ọmọ Màríà
Nínú ẹ̀dà orin náà mìíràn , George fi ẹ̀sùn kan Montana pé ó ń "sọ ọ̀rọ̀ àlùfànṣá" sí òun, ó sì fi ẹnu tẹ́ oyè ọ̀mọ̀wé tí Montano ṣẹ̀ṣẹ̀ gbà ní Ifásitì Trinidad àti Tobago látàrí ipa tí ó kó ní ti ìgbélárugẹ orin soca.
Kò pẹ́ tí a gbé orin George jáde, Montano fèsì pẹ̀lú orin tí a pe àkọlée rẹ̀ ní "Dr. Mashup," nínúu rẹ̀ ni ó ti sọ màdàrú tí wọ́n ṣe níbi ìdíje Ìwọ́de Ojúná:
Kò tán síbẹ̀: níbi ayẹyẹ Ijó ìta-gbangba tuntun, "Hydrate," ní ọjọ́ 13 oṣù Ṣẹrẹ, àwọn akọrin méjèèjì ṣeré. George lé orin rẹ̀ tuntun Montano náà sọ ọ̀rọ̀ ìkẹyìn:
Lẹ́yìn eré, alábòójútó Montano, Anthony Chow Lin On, tari àwòrán kan sí orí Instagram tí ó fi ara jọ ẹ̀fẹ̀ ìtúká ẹni méjì tí ó ń jà:
Àtẹ̀jáde náà mú ìfura dání bóyá ìjà tòótọ́ ni tàbí ète lásán-làsàn:
Ète tàbí bẹ́ẹ̀ kọ́, ọ̀pọ̀lọpọ̀ òǹlo ẹ̀rọ-alátagbà tó ń tẹ̀lé awuyewuye náà ti tọ́ka sí irúfẹ́ àríyànjiyàn orin báyìí (tí a mọ̀ sí "orin ìjà") kò jẹ́ tuntun; àti pé, ó bá orísun orin calypso mu, ó sì jẹ́ àmúlùmálà, soca.
Nínú ìfọ̀rọ̀wánilẹ́nuwò kan, George fúnra rẹ̀ sọ òtítọ́ ibẹ̀ wípé òun kàn ń "ṣe àkópamọ́ ìṣẹ̀lẹ̀ àtijọ́ " gẹ́gẹ́ "bí ó ṣe máa ń ṣe," títọpa àwọn ènìyàn jàǹkàn-jàǹkàn tí ó ti kọ orin calypso sẹ́yìn.
Orin calypso jẹ́ ìlúmọ̀nánká tí ó máa ń sọ nípa àwùjọ àti ìṣèlú, ní ìbẹ̀rẹ̀ pẹ̀pẹ̀ orin náà ni ìsọ̀rọ̀ síra ẹni méjì tí ó fi ara pẹ́ ogun ọ̀rọ̀ tí ó ń lọ ní àárín-in George àti Montano.
Abẹ́ àtíbàbà orin Calypso, níbi tí àwọn eléré calipso ti máa ń ṣeré ní àsìkò Ijó ìta-gbangba, gbajúmọ̀ fún "ogun àìròtẹ́lẹ̀ ," ìdíje tí àwọn akọrin yóò kọrin èébú sí ara wọn láì rò tẹ́lẹ̀ lójú ẹsẹ̀, tàbí lórí àkọ́lé kan.
Ìfigagbága àwọn akọrin wọ̀nyí ni a mọ̀ sí "picong."
Irúfẹ́ eré wọ̀nyí máa ń fi àyè gba ìdásí, tí àwọn olùwòràn yóò máa gbe orin, ọ̀kan tí ó wọ́pọ̀ jù lọ ni "Santimanitay!," tí ó jẹ́ ẹ̀dà àbọ̀-ọ̀rọ̀ Faransé "sans humanité," tàbí "àìláàánú."
Àmọ́ àwọn òǹwòrán kò ì tíì rí irú èyí rí nínú orin soca tí a ti ká sílẹ̀.
Ó jẹ́ òtítọ́ tàbí kò jẹ́ òtítọ́, àwọn olólùfẹ́ẹ George/Montano dá sí ogun àìròtẹ́lẹ̀ wọn gẹ́gẹ́ bí olùwòràn, ní Ijó ìta-gbangba àti lórí ayélujára.
George àti Montano yô, láì sí àní-àní, nínú ìdíje Ìwọ́de Ojúná ọdún 2019 àti èyí tí ó kéré jù lọ, awuyewuye ìjà gẹ́gẹ́ bí ìdárayá gidi àti orin.
Àwọn olólùfẹ́ẹ Soca kò le è béèrè ju bẹ́hẹ̀ lọ.
Spiny Babbler, ẹyẹ orílẹ̀-èdè Nepal, fa àwọn onímọ̀-nípa-ẹyẹ àti olólùfẹ́ ẹyẹ mọ́ra
Spiny Babbler
Spiny Babbler, ẹyẹ tí a kò le è rí níbòmìrán àyàfi ní Nepal. Àwòrán láti ọwọ́ọ Sagar Giri. A lò ó pẹ̀lú àṣẹ.
Bí-ó-ti-lẹ-jẹ́-pé ẹ̀yà ẹyẹ orílẹ̀ èdè Nepal ju 800 lọ, ẹyẹ Spiny Babbler (Turdoides nipalensis) jẹ́ ẹ̀dá tí kò sí ní ibòmíràn àyàfi orílẹ̀ èdè náà.
Ẹyẹ aláwọ̀ eérú-àti-pupa-rẹ́súrẹ́sú náà, tí à ń pè ní Kaande Bhyakur ní èdè ìbílẹ̀ Nepali, ń fi igbó ṣe ìtẹ́ a sì lè fi ojú bà á bí ó bá ń fò lókè lálá láti ìwọ̀n mítà 500 sí mítà 2135.
Bí ó ti lẹ̀ jẹ́ pé Spiny Babbler náà ti fa àwọn onímọ̀-nípa-ẹyẹ àgbáyé mọ́ra fún ọdún pípẹ́, ìbàjẹ́ àyíká ti ń ṣe ìdẹ́rùbà àkàndá, ẹyẹ tí àwọn ènìyàn fẹ́ràn yìí.
Ìwée nì The Status of Nepal's Birds: The National Red List Series sọ wípé:
Ó máa ń wá kòkòrò nínú koríko ilẹ̀, ẹ̀kànànkan ni a sì máa ń rí i.
Spiny Babbler máa ń bà lé ẹ̀ka koríko àti igi kéékèèké láti kọrin, àgógó ẹnu ẹyẹ yóò wà ní òkè irú ní ìsàlẹ̀.
Ó dára ní wíwò, iké oríṣiríṣi. Orin rẹ̀ ni a fi ń mọ ibi tí ó wà, àárín oṣù Ọ̀wẹwẹ̀ àti Ọ̀wàrà. Ẹ̀dá ẹyẹ yìí máa ń fò sókè lálá nínú àwọn àkókò kan nínú ọdún.
Ẹyẹ Spiny Babbler, tí a lè rí ní Nepal nìkan, ti fa àwọn onímọ̀-nípa-ẹyẹ àti olólùfẹ́ ẹyẹ káríayé mọ́ra. Don Messerschmidt kọ nípa àkọsílẹ̀ tí onímọ̀-nípa-ẹyẹ S. Dillon Ripley ṣe nípa ẹyẹ náà nínú ìwée rẹ̀ Ìṣàwárí ẹyẹ Spiny Babbler:
Ó jẹ́ ọ̀wọ̀ ẹyẹ tí kò ka àwọn onímọ̀ ìjìnlẹ̀ sáyẹ́ǹsì sí fún ọdún gbọgbọrọ, láti ọdún 1843 tàbí 1844.
Ní ìgbà yẹn àwọn aṣiṣẹ́ fún Brian Hodgson tí ó jẹ́ aṣèwádìí Nepali tí ṣe àkójọ onírúurú àpẹẹrẹ, ó kọ.
Ẹyẹ Spiny Babbler ti jẹ́ ẹranko tí ó ju ìmọ̀ ènìyàn lọ ní ọjọ́ tí ó ti pẹ́, ọ̀kan nínú ọ̀wọ̀ ẹyẹ márùn-ún ní India, pẹ̀lú Àparò Òkè gíga, kò sí lórílẹ̀ ayé mọ́n.
Ṣùgbọ́n bí èrò mi bá jẹ́ òtítọ́, ó ń fò kiri níbi ní gẹ̀rẹ́gẹ̀rẹ́ òkè Rekcha.
Bẹ́ẹ̀ gẹ́gẹ́, ikọ̀-ọba orílẹ̀-èdè America tẹ́lẹ̀ sí ìlú Nepal Scott DeLisi fi ọ̀pọ̀ ọdún wá ẹyẹ yìí àti láti ya àwòrán-an rẹ̀.
Ẹyẹ náà ti ń dínkù látàrí ìgbẹ́ pípa fún iṣẹ́ ọ̀gbìn àti ìtẹ́lọ ìgbèríko di ìgboro.
Bí a bá yọ ti agbègbè ààbò kúrò, nígbà mìíràn pípa ẹyẹ yìí fún oúnjẹ, ní òkè kékeré tí ó yí àfonífojì Kathmandu ká ti mú kí ẹyẹ Spiny Babbler dínkù ni iye.
Síbẹ̀, ohun tí ó ń fa àdánù ní agbègbè kan náà lè mú wọn pọ̀ ní agbègbè mìíràn.
Bí igbó ṣe ń dínkù látàrí ìgbẹ́ pípa àti igi gẹdú gígé jákèjádò orílẹ̀ èdè náà, igbó tí wọ́n fi ṣe ilé ti di ti nǹkan mìíràn.
Àmọ́ ṣá ìgbà àti àkókò ni yóò sọ ohun tí yóò ṣẹlẹ̀ sí àwọn ẹyẹ ìlú Nepal tí kò sí ní ibòmíràn.
Àwọn ọ̀gágun ajagun fẹ̀yìntì orílẹ̀-èdè Nàìjíríà wọ̀yáàjà láti nípa lórí ètò ìdìbò ọdún-un 2019
Olúṣẹ́gun Ọbásanjọ́, Ààrẹ àná orílẹ̀-èdè Nàìjíríà.
Bí orílẹ̀-èdè Nàìjíríà ṣe ń múra fún ètò ìdìbò sí ipò Ààrẹ nínú Oṣù Èrèlé, àwọn ọ̀gágun tí ó ti jagun fẹ̀yìntì tí wọn di olóṣèlú, jẹ́ igi gbòógì fún òye ètò òṣèlú orílẹ̀-èdè Nàìjíríà.
Àwọn ọ̀gágun tí ó ti fẹ̀yìntì tàbí àwọn tí wọn ṣe àtìlẹ́yìn fún láti dé orí ipò ni ó ti ń tukọ̀ orílẹ̀-èdè Nàìjíríà láti ọdún 1999 tí ìjọba tiwantiwa ti padà.
Asọ̀ tí ó wáyé láìpẹ́ yìí láàárín Ààrẹ àná, Olúsẹ́gun Ọbásanjọ́ àti Ààrẹ tí ó wà lórí àlééfà, Ààrẹ Muhammadu Buhari - tí àwọn méjèèjì jẹ́ ajagun fẹ̀yìntì afipásèjọba ológun -ní ipa tí ó pọ̀ lórí ètò ìdìbò oṣù tí ó ń bọ̀.
Nínú ìwé àpilẹ̀kọ kan tí a kò rí irúu rẹ̀ rí tí ó kọ ránṣẹ́ sí Buhari, Ọbásanjọ́ fi ẹ̀sùn kàn-án wípé ó ní ètè láti ṣe èrú ìbò. Ó kọ ọ́ sínú ìwé náà wípé:
Ìtìjú ńlá gbáà ló jẹ́ fún ìjọba tiwantiwa, bí ètò ìbò tí o yẹ kí ó lọ ní ìrọwọ́-ìrọsẹ̀ láì fi ti apá kan ṣe, ṣùgbọ́n tí ìṣesíi wọn kò fi ìṣedéédé hàn, àìmúdọ́gba tí ó hàn kedere, ẹ̀tàn àti ìjòye àwòdì máà le è gbẹ́dìẹ.
Ọbásanjọ́ tẹnu mọ́ ọn wípé Buhari kò leè "ṣe ètò ìbò tí ó kẹ́sẹjárí," àti wípé ìsèjọba tiwantiwa ní abẹ́ ìṣàkóso Buhari ni a lè fi wé tí ìjọba ológun fàmílétè-kí-n-tutọ́ọ ti Gen. Sani Abacha.
Ní ọdún 1998, Sani Abacha, tí ó jẹ́ ológun apàṣẹwàá ní ìgbà náà, pè fún ìbò gbogboògbò ṣùgbọ́n tí ó hàn ketekete pé Abacha kò ṣetán láti gbé ìjọba sílẹ̀ fún alágbádá.
Ní àsìkò tí à ń sọ̀rọ̀ọ rẹ̀ yìí, àwọn ẹgbẹ́ òṣèlú márùn-ún ọ̀tọ̀ọ̀tọ̀ ni ó fọwọ́ síi wípé kí Abacha ó jẹ́ olùdíje fún ipò Ààrẹ nínú ẹgbẹ́ òṣèlúu wọn.
Ní báyìí ó ti ṣípò-padà, òkìkí Abacha tàn káàkiri ó sì di ìlú-mọ̀-ọ́-ká nípa ìtẹrí ẹ̀tọ́ ọmọ-ènìyàn mọ́lẹ̀ àti ìjẹgùdùjẹrà.
Ọbásanjọ́ tẹnumọ́ọ wípé "ipasẹ̀ " Abacha ní ọjọ́ kínní àná náà ni Buhari ń tọ́ báyìí "láì wo ẹ̀yìn wò."
Shehu Garba, tí ó jẹ́ olùrànlọ́wọ́ pàtàkì fún Ààrẹ Buhari lórí gbígbé ìròyìn jáde, bu ẹnu àtẹ́ lu ìwé àpilẹ̀kọ Ọbásanjọ́:
Ètò ìdìbò tí yóò wáyé nínú osù tí ó ń bọ̀ yìí yóò lọ ní pẹ̀lẹ́-kùtù, gẹ́gẹ́ bí Ààrẹ Buhari ti ṣe ìlérí fún ọmọ orílẹ̀-èdè yìí àti àgbáyé.
Ọbásanjọ́, òǹkọ̀wé àpilẹ̀kọ?
Olúṣẹ́gun Ọbásanjọ́, tí ó jẹ́ Ààrẹ ìjọba ológun àná (láti ọdún 1976 sí 1979), tí ó sì tún ṣe Ààrẹ ìjọba alágbádá tí ìbò gbé wọlé (ní ọdún 1999 sí 2007), kúndùn láti máa bu ẹnu àtẹ́ lu àwọn ètò ìjọba Ààrẹ orílẹ̀-èdè Nàìjíríà tí ó jẹ tẹ̀lé e.
Ní èṣí, Ọbásanjọ́ gba Buhari ni ìmọ̀ràn láti má díje fún ipò Ààrẹ fún ìgbà kejì, ṣùgbọ́n kí ó "da ìfẹ̀yìntì rò nítorí ọjọ́ oríi rẹ̀ ."
Àmọ̀ràn yìí dá yánpọnyánrin sílẹ̀ ní orílẹ̀-èdè Nàìjíríà nítorí wípé Ọbásanjọ́ jẹ́ alátìlẹ́yìn àgbà fún Buhari gẹ́gẹ́ bí òǹdíje nínú ìbò ipò Ààrẹ ni sáà àkọ́kọ́ ní ọdún 2015.
Ṣáájú àsìkò yìí, Ọbásanjọ́ ti bá ìjọba Goodluck Jónátánì wí nínú ìwé àpilẹ̀kọ tí ó kọ ránṣẹ́ sí i ní ọdún 2013, Ọbásanjọ́ fi ẹ̀sùn kan Jónátánì wípé ó ń darí orílẹ̀-èdè Nàìjíríà lọ sí oko ìparun pẹ̀lú bí ó ṣe fi àyè gba ẹ̀tàn, ìjẹ́gùdùjẹrà, ìbápín àìgbẹ́kẹ̀lé láti fa aṣọ iyì àti ìtẹ̀síwájú orílè-èdè náà ya pẹ́rẹpẹ̀rẹ.
Ní àpárá, Ọbásanjọ́ ti Goodluck Jónátánì lẹ́yìn nínú ètò ìdìbò tí ó wáyé ní ọdún 2011. Àti wípé ni ọdún 2007, òun yìí kan náà ni ó ti Umaru Musa Yar'Adua tí ó jẹ kí Jónátánì ó tó jẹ lẹ́yìn digbídigbí.
Ṣùgbọ́n tí ó pa ìdí ọ̀rẹ́ dá sí Yar'Adua lẹ́yìn ìgbátí ó bẹ̀rẹ̀ àìsàn tí kò sì gbé ètò ìṣe ìjọba fún igbákèjì rẹ̀ tii ṣe Goodluck Jónátánì.
Ààrẹ orílẹ̀-èdè Nàìjíríà àná Goodluck Jonathan with pẹ̀lú Ààrẹ tí ó ṣẹ̀ṣẹ̀ gorí àlééfà Muhammadu Buhari níbi ayẹyẹ ìfilọ́lẹ̀ ìjọba tuntun ní ọjọ́ 29, oṣù Èbìbì, ọdún 2015.
Àworan Ìkápá Gbogboògbò láti ẹ̀ka ìjọba US.
Ọ̀gágun tí ó ti jagun fẹ̀yìntì kì í sinmi ní orílẹ̀-èdè Nàìjíríà
Abẹ ìgbèkùn àwọn ọ̀gágun tí ó ti jagun fẹ̀yìntì àti àwọn asọ́mogbée wọn ni orílẹ̀-èdè Nàìjíríà wà. Bí àpẹẹrẹ, Ọbásanjọ́ jẹ́ alẹ́nulọ́rọ̀ tí ó mọ àludé tòun àpadé bí àwọn Ààrẹ ṣe ń gba ipò láti ọdún 2007 sí 2015.
Bíótiwùkíórí, láì jọ ti àwọn alágbádá - Yar'Adua àti Jónátánì - tí ó gbé ní arugẹ, tí ó sì tún yẹpẹrẹ wọn, ti Buhari dá yàtọ̀ gedegbe.
Bí ó ti lẹ̀ jé pé Ọbásanjọ́ ti Buhari lẹ́yìn láti leè yege ní ọdún 2015, a kò leè sọ pé àtìlẹyìn rẹ̀ nìkan ni ó gbé e dé ipò Ààrẹ.
Nítorí ohun tí ó jẹ́ kí ó ṣeé ṣe ò ju bí Buhari ṣe fi ọwọ́ wẹ ọwọ́ pẹ̀lú ẹgbẹ́ òṣèlú ìgbàanì Action Congress of Nigeria (ACN) ti Bọ́lá Tinubu.
Ẹgbẹ́ òṣèlú Congress for Progressive Change (CPC) ti Buhari jẹ ọmọ ẹgbẹ́ ní ìgbẹ̀yìngbẹ́yín parapọ̀ mọ́ ACN, wọ́n sì di ọkàn nínú oṣù Kejì ọdún 2013, èyí tí ó ṣe okùnfà ìdásílẹ̀ ẹgbẹ́ òṣèlú tuntun tí orúkọ rẹ̀ ń jẹ́ Àjọ Ìtẹ̀síwájú Gbogboògbò (APC).
Ní àfikún, Buhari tí ó ṣe olórí ìjọba ológun ní ọdún (1983 sí 1985) jẹ́ ọ̀kan lára àwọn ọmọ "ẹgbẹ́" ọ̀gágun tí ó ti fẹ̀yìntì tí ó ti takú ti ètò òṣèlú orílẹ̀-èdè Nàìjíríà.
Fún ìdí èyí, bí Ọbásanjọ́ ṣe tàbùkù Buhari ní gbangba tó, ó níí ṣe pẹ̀lú agbára àti ipò ẹgbẹ́ tí àwọn méjèèjì wà gẹ́gẹ́ bí ọ̀gágun tí ó ti jagun fẹ̀yìntì.
Ọbásanjọ́ nìkan sì kọ́ ni ọ̀gágun tí ó ti jagun fẹ̀yìntì tí ó ń tàbùkù Buhari.
Theophilus Danjuma, tí òun náà jẹ́ ọ̀gágun tí ó ti jagun fẹ̀yìntì ní oṣù kẹ́ta ọdún tí ó kọjá fi ẹ̀sùn kan "ẹgbẹ́ ológun orílẹ̀-èdè Nàìjíríà wípé ó ń gbárùkù ti ìpànìyàn nípakúpa tí ó ń lọ ní orílẹ̀-èdè Nàìjíríà."
Danjuma, tí ó jẹ olórí àwọn ológun, tí o si tún jẹ́ mínísítà fún ètò abo ní ìgbà kan rí, bu ẹnu àtẹ́ lu ẹgbẹ́ ológun bí wọ́n ṣe ń gbé lẹ́yìn apá kan dá apá kan sí nínú aáwọ̀ tí ó wáyé láàárín àwọn darandaran àti àgbẹ̀, pàápàá jù lọ èyí tí ó wáyé ní ilée rẹ̀ tí í ṣe ìpínlẹ̀ Taraba.
Ìrí-bá-kan-náà, Danjuma fi ariwo ta nípa ète bí àwọn "ọlọ́pàá àti ológun" ṣe ń gbìmọ̀pọ̀ láti ṣe ẹ̀rú nínú ìbò ọdún 2019.
Bákan náà ẹ̀wẹ̀wẹ̀, nínú Oṣù Kejì ọdún tí ó kọjá, ajagun fẹ̀yìntì tí ó tún jẹ́ olórí orílẹ̀-èdè Nàìjíríà láyé ológun, Ibrahim Babangida gba Ààrẹ Buhari ní ìyànjú láti máà du ìje fún ipò Ààrẹ fún ìgbà kejì, nítorí wípé ọgọ́rùn-ún ọdún 21 tí Nàìjíríà wà yìí jẹ́ àsìkò àwọn ọ̀dọ́ tí ó ní ìrírí ìgbàlódé.
Ó gbàgbọ́ wípé ìgbàkanìgbàkàn "ohun tí yóò jẹ́ àǹfààní gbogbo ará ìlú gbọdọ̀ bo orí àǹfààní ti ara ẹni."
Pẹ̀lú bí gbogbo nǹkan ṣe ń lọ, yóò fẹ́rẹ̀ẹ́ pẹ́ díẹ̀ kí orílẹ̀-èdè Nàìjíríà ó tó le è ní Ààrẹ tí kò ní nǹkan ṣe pẹ̀lú, tàbí tí kò ní àtìlẹ́yìn "ẹgbẹ́ " àwọn ọ̀gágun ajagun fẹ̀yìntì.
Òwìwí kan kọ̀ kò kúrò nínú ilé ìgbìmọ̀ ìjọba Tanzania. Àmìi kí ni èyí?
Gbàgede Nyerere Square ní Dodoma, olú-ìlú orílẹ̀-èdè Tanzania, àti ilé ìgbìmọ̀ aṣòfin, "Bunge."
Àwòrán láti ọwọ́ọ Pernille Bærendtsen, a lò ó pẹ̀lú àṣẹ.
Ní ọjọ́ 29 oṣù Ṣẹrẹ, nígbà tí àwọn àjọ ìjọba Tanzania (Bunge) péjọ ní Dodoma fún ìjókòó ìpàdé tí ó ṣáájú nínú ọdún-un 2019, ẹyẹ òwìwí kan fò wọ inú ilé ìpàdé, ó sì bà sí orí ajá, níbi tí ó ti ń wo ìpéjọ láti òkè téńté.
Ìṣẹ̀lẹ̀ náà di ìròyìn tí ó sì tàn kálékáko, tí ó sì ń mú àwọn ènìyàn ṣe onírúurú ìbéèrè láti orí ẹ̀rọ-alátagbà àti ìwé ìròyìn.
Àpẹẹrẹ wo ni ti òwìwí nínú ilé ìgbìmọ̀ ?
Ẹyẹ òwìwí náà ti jẹ́ rírí nínúu gbọ̀ngan ilé ìgbìmọ̀ ìlú Dodoma ní ẹ̀rìnmejì. Àpẹẹrẹ wo ni èyí túmọ̀ sí?
"Àmì burúkú?" ìwé ìròyìn ẹkùn-ìlú ọlọ́sẹ̀ọ̀sẹ̀, Ìlà-oòrùn Afrika, dá ìmọ̀ràn.
Akọbúlọ́ọ̀gù ọmọ Gẹ̀ẹ́sì àti onímọ̀ kíkún nípa iṣẹ́ ìròyìn, Ben Taylor, sọ síwájú sí i:
Àwòrán-ẹ̀fẹ̀ láti ọwọ́ọ Samuel Mwamkinga (Joune), a lòó pẹ̀lú àṣẹ.
Ayàwòrán-ẹ̀fẹ̀ ọmọ bíbíi Tanzania, Samuel Mwamkinga (Joune), lẹ́yìn wá, ya àpẹẹrẹ àwòrán ìṣẹ̀lẹ̀ náà pẹ̀lú ìtọ́ka sí ìsọlọ́rúkọ ní èdè Gẹ̀ẹ́sì "àkójọpọ̀ àwọn òwìwí" látàrí ìmọ̀ àwọn Gíríìkì tí ó ní wípé ọlọ́gbọ́n ni ẹyẹ òwìwí (pẹ̀lú àṣẹ ni a fi lo àwòrán àpẹẹrẹ).
Síbẹ̀, ojú nǹkan búburú, àmì ikú àti òfo ní Tanzania ni àwọn ènìyàn fi wò ó.
Àti pé - òwìwí náà ti pinnu láti dúró sí Bunge, gẹ́gẹ́ bí Ọmọọ̀lú Náà ti wí:
Òwìwí, ẹyẹ òru, kò le è kúrò... pẹ̀lú gbogbo ọ̀nà tí àwọn àjọ ọba gbà láti lé e jáde.
Ẹyẹ òwìwí kì í ṣe ẹyẹ rere ní Tanzania, àti pé, bẹ́ẹ̀ ni Tanzania kì í ní ìgbàgbọ́-asán. Ìwò káàkiri ọdún-un 2010 kan fi hàn wípé ìdá 94 ọmọ bíbí Tanzania ní ìgbàgbọ́ nínú agbára Àjẹ́.
Ìpàdé ìgbìmọ̀ lásán kọ́
Fún ti ìpàdé yìí, ẹyẹ òwìwí nínúu ìpàdé ní ìtúmọ̀ tí ó ní àpẹẹrẹ, pàápàá fún àwọn tí kò ní ìgbàgbọ́-asán, tí ó le pátápátá láti mú ojú kúrò.
Ní orí ìlànà ètò ìpàdé àkọ́kọ́ ìgbìmọ̀ọ Tanzania ọdún-un 2019 ni ìdámọ̀ràn àtúnṣe sí Òfin Ẹgbẹ́ Òṣèlú, tí ó ti ní àríyànjiyàn lemọ́lemọ́ nínúu ìṣèlú tí nǹkan kò ṣe ẹnu re.
Tanzania wọ ìwé ìtàn ní ọdún-un 1992 gẹ́gẹ́ bíi orílẹ̀-èdè àkọ́kọ́ ní Ilẹ̀-adúláwò tí yóò dá ètò ẹgbẹ́ òṣèlú púpọ̀ sílẹ̀, èyí tí ó fi àyè gba ẹgbẹ́ ìkọjúsí.
Òfin Ẹgbẹ́ Òṣèlú náà (rè é níbi pẹ̀lú àtúnṣe tí a gbà ní ìmọ̀ràn) bákan náà di lílò ní ọdún-un 1992, ó sì ti rí àtúnṣe ní ọ̀pọ̀ ìgbà bíi àtúnṣe ti ọdún-un 2009.
Pẹ̀lú wípé òwìwí wọ̀ sí òkè téńté nínúu ìpàdé, kò dí ìpinnu àwọn ìgbìmọ̀ lọ́wọ́ láti ṣe àtúnṣe sí òfin - ìgbésẹ̀ tí àwọn atàbùkù ní wípé ó sọ ètò ẹgbẹ́ òṣèlú púpọ̀ Tanzania, àti ìjọba tiwantiwa bákan náà di yẹpẹrẹa
Gẹ́gẹ́ bí Reuters ti ṣe wí, ìsọdituntun òfin náà ti fi agbára tí ó pọ̀ sí ọwọ́ àwọn akọ̀wé ìrántí tí ìjọba-yàn láti da ìwé àṣẹ ẹgbẹ́ òṣèlú nù àti láti fi ìyà ìfisẹ́wọ̀n jẹ ẹgbẹ́ olóṣèlú tí ó bá ṣẹ̀ sí òfin.
Ní àpẹẹrẹ, bí ó bá ṣe ìdánilẹ́kọ̀ọ́ ìlú tí ó ní í ṣe pẹ̀lú ìforúkọsílẹ̀ òǹdìbò àti àgbékalẹ̀ ètò mìíràn tí ó ní í ṣe pẹ̀lú ìṣèlú.
Ọ̀pọ̀ ilé-ìròyìn ni ó ṣe àtúnwí ọ̀rọ̀ Zitto Kabwe, olórí ẹgbẹ́ òṣèlú alátakò ACT-Wazalendo, ẹni tí ó jẹ́ wípé nínú oṣù Ògún ọdún-un 2017 bu ẹnu àtẹ́ lu ìdámọ̀ràn àtúnṣe òfin náà, wípé ó ṣe é ṣe kí ó rọ́ ẹ̀tọ́ òṣèlú sẹ́yìn.
Kabwe wá fi wé Àbádòfin Iṣẹ́ Ìròyìn ọdún-un 2016, èyí tí ó fi òmìnira fún ilé iṣẹ́ ìròyìn tí ó sì dá ilé ìròyìn aládàánialáìgbáralé-ìjọba padà. Wàyí, Kabwe pe àkíyèsí sí ìjì lẹ́sẹ̀ tí àtúnṣe Òfin Ẹgbẹ́ Òṣèlú dá sílẹ̀:
A kò le è ní ìwé-òfin tí ó fi ẹ̀tọ́ fún òmíràn ìkẹ́gbẹ́ kí ó tún wá fún ẹnìkan ní agbára láti mú ẹ̀tọ́ òmìnira ìkẹ́gbẹ́ kúrò.
Ní ẹnu ọdún mélòó kan sẹ́yìn, òfin orílẹ̀-èdè Tanzania ti ń yí padà di aláfagbára ṣe, arapa rẹ̀ sì ń fa àìrí àyè fún ẹgbẹ́ òṣèlú mìíràn àti ilé iṣẹ́ ìròyìn aláìgbáralé-ìjọba láti ṣe bí ó ṣe ní abẹ́ òfin.
Ní báyìí, àwọn aṣàyẹ̀wò fínnífínní ti sọ wípé àtúnṣe Òfin Ẹgbẹ́ Òṣèlú kò ní mú un rọrùn fún ètò ìṣèlú tí ó jẹ́ pàtàkì fún Ààrẹ àti Chama Cha Mapinduzi (Ẹgbẹ́ Àyípadà Náà), tí ó ti wà ní orí àlééfà láti ìgbà tí òmìnira dé ní ọdún-un 1961.
Ìtakò jẹ́ dandanàndan nínú ìjọba tiwantiwa tí ó yé kooro. Alátakò gidi yóò ṣe àyẹ̀wò fínnífínní sí ètò ìjọba, yóò sì pè é ní ìjà.
Bí kò bá sí alátakò, ó ṣe é ṣe kí ojú àwọn onírúurú ìyàtọ̀ ohun tí ọmọ-ìlú nílò ó máa jẹ́ ṣíṣe bí ó ti ṣe tọ́.
Nínú túwíìtì 15, akẹ́kọ̀ọ́ ìmọ̀ ìṣègùn Rachel McLellan la àwọn ènìyàn ní òye nípa èrèdíi òfin tuntun náà, àti irú ibi tí ìtako tí ó mú ọpọlọ dání yóò ti wúlò:walked readers through possible consequences of the new act, and characterizes a situation where a critical opposition will find itself cornered:
Ìgbàgbọ́-asán ni tàbí bẹ́ẹ̀ kọ́ - àwọn tí ó ń ṣe àgbéyẹ̀wò ìṣèjọba àfagbáraṣe orílẹ̀-èdè Tanzania rí ìdánilójú awuyewuye wọn pẹ̀lú ti ẹyẹ òwìwí tí ó wọ inú ilé ìgbìmọ̀ àti ìgbésẹ̀ gbogbo láti lé e dánú àmọ́ tí kò bọ́ sí i.
Òwìwí náà ta kété. Agbẹnusọ Ìgbìmọ̀, Job Ndugai, gbìyànjú láti yí ìgbàgbọ́ ìbílẹ̀ padà pẹ̀lú àlàyé tí ó ní iyè nínú:
Ẹ̀yin Ọmọ Ìgbìmọ̀ Ọlọ́lá, a ti ń rí ẹyẹ òwìwí kan nínú Ilé yìí láti òwúrọ̀ àmọ́ nínú ìgbàgbọ́ ìbílẹ̀ Dodoma, òwìwí tí a bá rí ní ojú-ọjọ́ kò ní ohunkóhun ń ṣe fún ẹnikẹ́ni.
Èyí jásí wípé kò sí ìbẹ̀rù.
Fún àwọn tí ó ń wá àṣìṣe, síbẹ̀, kò sí ohun tí ó ní iyè nínú nípa òfin tuntun náà.
Pẹ̀lú àìbalẹ̀-ọkàn tí ó ń pọ̀ sí i ní ìmúra ìbò ààrẹ ọdún-un 2019, Ọmọ orílẹ̀-èdè Nàìjíríà ń bẹ̀rùu pípa ẹ̀rọ-ayélujára
Ìbẹ̀rùbojo gba orílẹ̀-èdè Nàìjíríà kan látàrí awuyewuye pé ó ṣe é ṣe kí ẹ̀rọ ayélukára-bí-ajere ó di pípa ní àsìkò ìbò ààrẹ ọdún-un 2019.
Ẹ̀rù ti ń tàn ká orílẹ̀-èdè Nàìjíríà wípé ó ṣe é ṣe kí ìjọba ó pa ẹ̀rọ-ayélujára ní àsìkò ìbò ààrẹ nínú oṣù Èrèlé ọdún-un 2019.
Ohun tí ó bẹ̀rẹ̀ bí àhesọ lásán ti ń di ohun tí ó ń gbé àwọn ènìyàn ní ọkàn bí ìbò ṣe ń sún mọ́lé. Yomi Kamez ti Quartz Africa ṣàlàyé:
A lè sọ wípé ìbẹ̀rùbojo nípa pípa ẹ̀rọ-ayélujára ń gbilẹ̀ sí i ní orílẹ̀-èdè tí àwọn ọmọ-ìlú ń wá ìlànà tí yóò mú wọn wà ní orí ayélukára-bí-ajere bí ìdígàgá bá wáyé.
Ní ìsinmi tí ó kọjá lọ, ìtọ́sọ́nà bí a ṣe lè wà ní orí ayélukára-bí-ajere ti Quartz Africa kó jọ bí ìdígàgá ẹ̀rọ-ayélujára tàbí ẹ̀rọ-alátagbà bá wáyé ni ìròyìn-in wá tí àwọn òǹkàròyìn kà jù lọ, tí ọ̀pọ̀ sì jẹ́ ọmọ orílẹ̀-èdè Nàìjíríà.
Ọ̀gọ̀rọ̀ ènìyàn ni ó sọ ní orí ẹ̀rọ-alátagbà wípé a kì í ṣe é mọ̀, Nàìjíríà lè tọ ipa ẹsẹ̀ àwọn orílẹ̀-èdè Adúláwọ̀ [bíi Sudan, Zimbabwe] tí ìjọba ti dígàgá ẹ̀rọ-alátagbà tàbí pa ẹ̀rọ-ayélujára ní àpapọ̀ ní ìrí ọ̀ràn ààbò.
Àwọn ìṣẹ̀lẹ̀ tí ó jẹ́ mọ́n ẹ̀rọ-alátagbà, ọ̀rọ̀ ìkórìíra, ìdádúró lẹ́nu iṣẹ́ àti ìrọ́pò adájọ́, àti àìgbàgbọ́ nínú ilé iṣẹ́ ìròyìn ni ó parapọ̀.
Yíyọ-eyín onídàájọ́ àti ìdọ́gba lábẹ́ òfin
Ní ọjọ́ 25, oṣù Ṣẹrẹ ọdún-un 2019, ìyàlẹ́nu ni ó jẹ́ fún ọmọ orílẹ̀-èdè Nàìjíríà nígbà tí Ààrẹ Muhammad Buhari ní òun nìkan dá Adájọ́ Àgbà Orílẹ̀-èdè Nàìjíríà, Onídàájọ́ Walter Onnoghen dúró ní ẹnu iṣẹ́, tí ó sì yan ẹlòmíràn ní kíákíá, ìyẹn Ibrahim Tanko Muhammad ẹni tí a búra fún gẹ́gẹ́ bíi aṣiṣẹ́ bíi Adájọ́ Àgbà Orílẹ̀-èdè Nàìjíríà (CJN).
Ẹ̀sùn àìbìkítà àti ìṣowó-ìlú-mọ́kumọ̀ku ni a fi kan Onnoghen.
Síbẹ̀, àwọn alátakò sọ wípé ẹ̀sùn wọ̀nyí jẹ́ ìgbésẹ̀ láti di àjọ onídàájọ́ ní ẹnu ní ìpalẹ̀mọ́ ìbò, àti dáyàfo ẹ̀ka ìjọba tí ó kù.
Ìdádúróo Onnoghen ta ìpá sí òfin Orílẹ̀-èdè Nàìjíríà ọdún-un 1999 fún ìyọkúrò àwọn adájọ́ .
Àlàálẹ̀ Ìkẹta, Apá 1, ti ìwé òfin ọdún-un 1999 sọ wípé Àjọ Onídàájọ́ (NJC) nìkan ni ó ní àṣẹ láti lè rọ adájọ́ ní oyè. Apá IV ìwé òfin náà túbọ̀ sọ síwájú nípa òfin yìí.
Ààrẹ orílẹ̀-èdè Nàìjíríà Muhammadu Buhari kò tẹ̀lé àwọn àlàálẹ̀ wọ̀nyí.
Ó fi ipá gba agbára lọ́wọ́ NJC tí ó ní àṣẹ ní abẹ́ òfin láti sọ bóyá kí a rọ adájọ́ tàbí aṣojú-ṣòfin (ilé ìgbìmọ̀ àgbà) ní oyè, tí yóò sì fi ohùn sí irúfẹ́ ìgbésẹ̀ náà.
Ìwà ìfagbáraṣèjọba ni ààrẹ hù, bẹ́ẹ̀ ni kò sì bá òfin mú.
Ìrò olóòtú ìwé ìròyìn Punch pe ìhùwàsíi Buhari gẹ́gẹ́ bíi ti apàṣẹ-wàá àti pé ìwà náà lè fa rògbòdìyàn-an ti òfin:
Ìhùwàsíi Buhari burú jáyì, ó ní ẹ̀tàn nínú, kò sì ní orí kò sì ní ìdí.
Ìwà àkóso ìjọba fàmílétèntutọ́, tí ìwé òfin lè di ìfọwọ́rọ́tìsẹ́gbẹ̀ẹ́...
Ní ti òtítọ́, ìwà àdánìkanṣe ààrẹ lè da ìwé òfin orílẹ̀-èdè Nàìjíríà rú yányán, bóyá, ó lè da ìrìnàjò ogún ọdún ìjọba tiwantiwa rú.
Èyí kò yàtọ̀ sí àwọn ìwà ìfagbáraṣèjọba àti ìtàpá sí ìjọba àwa-arawa tí a ti mọ ìṣàkóso ìjọba náà mọ́n, kódà bí a bá kà á sí ìwàa kò kàn mí, tí ó nípa tí ó pọ̀ àti tí a kò lérò.
Ìjọba orílẹ̀-èdè Amẹ́ríkà àti United Kingdom náà sọ̀rọ̀ òdì sí ìdìgbòlùu àjọ onídàájọ́.
Ní oríi gbàgede ẹ̀rọ-alátagbà Twitter, àwọn ènìyàn ń sọ.
Ìgbógunti ọ̀rọ̀ ìkórìíra ni gbólóhùn tuntun "ààbò orílẹ̀-èdè"
Àmì mìíràn tí ó ń tọ́ka sí wípé ó lè bọ́ sí kí wọn ó ti ayélujára pa ni èròńgbà ìjọba láti pa òmìnira ọ̀rọ̀ sísọ orí ayélujára mọ́n ní ìbámu pẹ̀lú dídáàbobo orílẹ̀-èdè.
Ní kò pẹ́ kò pẹ́, ìjọba pa àṣẹ fún àwọn agbófinró láti "wá wọ̀rọ̀kọ̀ fi ṣ'àdá lórí ọ̀rọ̀ ìkórìíra, pàápàá ní orí ẹ̀rọ-alátagbà."
Èyí, gẹ́gẹ́ bí ìròyìn láti ọwọ́ọ Cable ti ṣe sọ, yóò jẹ́ mímú ṣẹ nípasẹ̀ ṣíṣe alamí aṣàmúlò ẹ̀rọ-alátagbà "ọmọ orílẹ̀-èdè Nàìjíríà tí ó lókìkí."
Nínúu oṣù Agẹmọ ọdún-un tí ó kọ́ja, Olórí Ẹ̀ka tí ó ń rí sí Ètò Gbígbé Ọ̀rọ̀ Síta fún Orílẹ̀-èdè Nàìjíríà Láí Mohammed ní wípé ewu ńlá ni ìbísí àhesọ ìròyìn àti ọ̀rọ̀ ìkórìíra tí ó ń gbilẹ̀ yóò mú bá ààbò orílẹ̀-èdè.
Ní ọdún méjì sẹ́yìn, Nasir El-Rufai, gómìnà ìpínlẹ̀ Kaduna, sọ wípé àhesọ àti ọ̀rọ̀ ìkórìíra jẹ́ "ìṣòro ńlá" tí ó lè fa ìfọ̀kànbalẹ̀, ààbò ẹ̀mí àti dúkìá orílẹ̀-èdè yà.
Bí ó ti wù kí ó rí, pẹ̀lú ẹ̀gàn ni ó jẹ́ pé ọ̀ràn-an àhesọ àti ọ̀rọ̀ ìkórìíra kan Lai àti El-Rufai gẹ́gẹ́ bíi ìṣòro ààbò orílẹ̀-èdè Nàìjíríà.
Bí olóṣèlú ẹgbẹ́ alátakò, àwọn méjèèjì kò ní ẹ̀rí tí ó dájú tí yóò fi ìdí ẹ̀sùn tí ó fi kan ìjọba àná múlẹ̀.
Fún àpẹẹrẹ, Nassir El-Rufai, gómìnà ìpínlẹ̀ẹ Kaduna lọ́wọ́lọ́wọ́ tẹnu mọ́ ọn ní ọdún-un 2014 - láìsí ẹ̀rí - wípé "ẹni kéje ni òun jẹ́ nínú àwọn tí [Ààrẹ Jónátàànì Goodluck] fẹ́ ṣe ikú pa ."
El-Rufai tún sọ wípé nígbà tí Goodluck ń tu ọkọ̀ gẹ́gẹ́ bí ààrẹ, jẹ́ agbátẹrù ẹgbẹ́ apani-ní- ìfọnná-finṣu Boko Haram. Bẹ́ẹ̀ náà ni Láí Mohammed tí ó ti ṣe Akọ̀wé Alukoro Orílẹ̀-èdè rí fún ẹgbẹ́ òṣèlú APC ti ṣe sọ.
Gẹ́gẹ́ bíi olóṣèlú alátakò, àwọn òṣìṣẹ́ ọba ti fi hàn wípé àwọn gan-an ni adárúgúdù tí ó ń dá àhesọ àti ọ̀rọ̀ ìkórìíra sílẹ̀, tí ó ń lo ẹ̀rọ-alátagbà fi dá rúgúdù sílẹ̀.
Àmọ́ wọn kò rí ìwàa wọn gẹ́gẹ́ bíi ewu fún ààbò àti àlàáfíà orílẹ̀-èdè; wọn kò di ẹni à ń fi ọwọ́ọ ṣìgún òfin mú tàbí mú kí a pa ayélujára nítorí ìwàa wọn.
Ẹ̀rọ-alátagbà àti ìbò orílẹ̀-èdè Nàìjíríà
Ìjà fún ìyàtọ̀ ìgbé-ayé ní orílẹ̀-èdè Nàìjíríà ọdún-un 2012 #OccupyNigeria àti ìpolongo ọdún-un 2014 #BringBackOurGirls mi gbogbo àgbáyé tìtì nítorí wípé àwọn ènìyàn ṣe àmúlò ẹ̀rọ-alátagbà fún ìpolongo ẹ̀dùn ọkàn-an wọn.
Ní ọdún-un 2015, ẹ̀rọ-alátagbà kó ipa ribiribi nínú ìbò orílẹ̀-èdè Nàìjíríà nígbà tí Twitter di ibi ìkorò àti gbàgede ìjà ìpínyà ní àsìkò ìpolongo, a sì mú u lò fún ìtànká ọ̀rọ̀ ìkórìíra àti ìròyìn tí kò ní òtítọ́ kan nínú.
Ní ọdún tí a wà yìí, ó ti ṣe ojúṣe gẹ́gẹ́ bíi ọ̀nà kan tí àwọn ọ̀dọ́ọ Nàìjíríà yàn láti ní ẹnu nínú ọ̀rọ̀ ìṣèlú.
Àwọn tí ó ń lo ẹ̀rọ-ayárabíaṣá ti ṣe àmúlò ẹ̀rọ-alátagbà láti fi pe ìjọba sí àkíyèsí, bíi ti ìdádúró-lẹ́nu-iṣẹ́ ti CJN, bí bẹ́ẹ̀ kọ́, kò bá ti máà jẹ́ mímọ̀ fún ọmọ ìlú.
Àwọn ọmọ bíbí orílẹ̀-èdè Nàìjíríà fi orí ẹ̀rọ-alátagbà sọ ohun tí ó ń gbé wọn ní ọkàn, bẹ́ẹ̀ náà ni wọ́n lò ó fi yọ ìjọba lẹ́nu láti pa èròńgbàa rẹ̀ tì àti fún ìfẹ̀hónúhàn:
Bó yá ayélujára wà ní àsìkò ìbò tàbí kò ní í wà, ìdí tí ó dájú ń bẹ láti ní ìgbàgbọ́ wípé ọ̀rọ̀ òṣèlú ní orí ayélukára-bí-ajere àti ní ojú òpópónà yóò jẹ́ ohun tí ìjọba yóò fi ojú sí.
‪Ta ni yóò jáwé olúborí nínú Ayẹyẹ ijó ìta-gbangba orílẹ̀-èdè Trinidad àti Tobago ọdún-un 2019?‬
Aparadà ijó ìta-gbangba kan fò sókè sí orin soca ní orí ìtàgé ní Queen's Park Savannah, ní Ijó ìta-gbangba ọjọ́ Ìṣẹ́gun, ọdún-un 2009.
Àwòrán láti ọwọ́ọ Georgia Popplewell, a lò ó pẹ̀lú àṣẹ.
Àwọn alárìíyá máa ń gba títì kan ní ọdọọdún fún Ijó ìta-gbangba Ijó ìta-gbangba Trinidad àti Tobago, tí wọn ń ṣe pẹ̀lú orin.
Àwọn àṣàyàn orin tí wọ́n máa ń jó sí máa ń jẹ́ àkójọpọ̀ orin soca tí ó mi ìgboro títì nínú ọdún yẹn, àmọ́ Ìwọ́de Ojúnà - orin náà tí máa ń jẹ́ jíjó jù lọ ní àwọn ibi kọ̀ọ̀kan ní ojú ọ̀nà ìyíde - jẹ́ oyè tí ó mú ẹ̀bùn àti iyì ìgbélárugẹ àjogúnbá ohun àtijọ́.
Fún àwọn òṣèré soca, kí ni kan ní í máa mú ni jáwé olúborí nínú Ìwọ́de Ojúnà, kò ju, dídáńgájíá ní oríi òpópónà.
Ní ọdún mẹ́wàá sẹ́yìn tàbí nnkan bẹ́ẹ̀ ni wọ́n sọ pé ìdíje náà ní màgòmágó nínú - pẹ̀lu ìlọ́wọ́sí àwọn alẹ́nulọ́rọ̀ tí ó ni ilé iṣẹ́ ìgbóhùnsáfẹ́fẹ́, afiorin-tí-a-ti-ká-sílẹ̀ dá àwọn ènìyàn lára dá àti àwọn aláṣẹ ilé iṣẹ́ orin kíkọ tí a mọ̀ sí "jàndùkú soca" - kò ì yọ́ ìgbàgbọ́ wípé Ìwọ́de Ojúnà jẹ́ ohun àwọn ènìyàn.
Ìràwọ̀ òṣèrée soca Machel Montano, ẹni tí ó ṣe ojúkòkòrò jáwé olúborí nínú Ìwọ́de Ojúnà ní ẹ̀rìnmẹ́sàn-án, ṣe àpèjúwe rẹ̀ gẹ́gẹ́ bí "orin tí ó máa ń mú àwọn ènìyàn ní ìdùnnú àti tí máa ń mú àwọn ènìyàn jáde nínú ara wọn" - akọrin wo ni kò ní fẹ́ gba irú oyè bẹ́ẹ̀?
Àmọ́ kí ẹnikẹ́ni máà rò wípé iṣẹ́ ọpọlọ nìkan ni ìrìnàjò sí Ìwọ́de Ojúnà.
Orin Ìwọ́de Ojúnà gbọdọ̀ ní àwọn èròjà tí ó ṣe kókó nínú kí ó tó lè kópa:
1. Ó gbọdọ̀ ṣe é jó sí, síbẹ̀ ó ní láti dùn ún ní etí àwọn ènìyàn tí yóò "mú wọn gbàgbé ara" ní orí ìtàgé, pẹ̀lú ọ̀rọ̀ orin tí yóò mú ayọ̀ jáde, èyí tí a mọ Ijó ìta-gbangba mọ́.
2. Ègbè tí àwọn òǹwòran lè kọ tẹ̀lé orin, ní ìdásí àti ìdáhùn tí í ṣe àṣà calinda, tí calypso - àti àdàlù ìgbàlódé, soca - ti wáyé.
3. Orin tí a gbé jáde ní ìgbà tí ó yẹ.
Bí orín bá tètè jáde, tí kò sí dúró pẹ́ títí ní ìgboro, orin mìíràn tí ó ń bá a figagbága lè rọ́ ọ sí ẹ̀gbẹ́.
Ní ọ̀nà mìíràn, bí orin tí ó dára gan-an bá pẹ́ jù kí ó tó jáde, àwọn ayírapadà lè máà ní àyè tí ó tó fún wọn láti mọ ọ̀rọ̀ orin náà ní ìgbáradì kí ọjọ́ Ijó ìta-gbangba ó tó dé.
Ní ìgbà mìíràn ẹ̀wẹ̀wẹ̀, ìdíje Ìwọ́de Ojúnà máa ń ní orin àyànfẹ́ tí kò ní afigagbága rárá; kò sí rí bẹ́ẹ̀ nígbà mìíràn, ìfigagbága náà máa ń le dé ibi wípé ó máa ń ṣòro láti yan olúborí.
Láì wípé ọ̀kan ju ọ̀kan lọ, àwọn wọ̀nyí ni orin tí a rò wípé yóò figagbága nínú Ijó ìta-gbangba Ìwọ́de Ojúnà Trinidad àti Tobago ọdún-un 2019...
1. "Savannah Grass" láti ọwọ́ọ Kes
Pápáa Queen's Park Savannah, ibi tí ó ní ewéko bíi kàá-sí-nǹkan ní àárín gbùngbùn olú ìlú Trinidad, ni ibi tí ayẹyẹ Ijó ìta-gbangba àti ilé ìtàgé àjọ̀dún náà.
Orin yìí dá lóríi agbègbè ayẹyẹ náà, àti ìrántí tí ó ti mú bá àwọn ayírapadà tí ó ti ń kópa láti ọdúnmọ́dún.
Orin náà ń fi ọ̀wọ̀ wọ agbègbè náà: bí ẹni wípé Agbègbè Papa náà ni oòrùn ní àárín àgbá-ńlá Ijó ìta-gbangba àti ohun tí ó kù ń yí i ká.
"Savannah Grass" jẹ́ ìpè sí ìrírí idán ayée àjọ̀dún yìí.
Bẹ́ẹ̀ kọ́, àmọ́ bẹ́ẹ̀ náà ni, ìlù orin náà ba orin náà mú gẹ́gẹ́ bí àwọn olólùfẹ́ẹ Ijó ìta-gbangba tí ó máa ń gbádùn un Ijó ìta-gbangba ṣe máa ń fẹ́ ẹ.
Orin náà dún dáadáa ní etí àti pé ó mú èèyàn gbàgbé ara rẹ̀, ní ọ̀nà tí ó ń mú kí àwọn ayírapadà ó máa gbé ẹsẹ̀ ní ọ̀kọ̀ọ̀kan bí wọ́n ṣe ń rìn/jó ní ojú ọ̀nà.
Orin náà ṣe àmúlò àti àfikún àwòrán ìlànà Ijó ìta-gbangba bí a ti ṣe mọ̀ ọ́ ni ìgbà-dé-ìgbà, fídíò orin náà túbọ̀ ṣe àfihàn ìdàgbàsókè orin soca láti ìpilẹ̀ṣẹ̀ tí í ṣe orin calypso.
Bí kò bá ti ẹ̀ jáwé olúborí nínú ìdíje Ìwọ́de Ojúnà (bí ó ti lẹ̀ jé pé ó ní àyè tí ó pọ̀!), "Savannah Grass" yóò wà nínú àkópamọ́ orin soca gẹ́gẹ́ bí orin ìgbà-dé-ìgbà tí ó mú inú àwọn olólùfẹ́ẹ Ijó ìta-gbangba ní ibi gbogbo dùn.
2. "Rag Storm" láti ọwọ́ọ Super Blue, pẹ̀lú àjọṣepọ̀ 3 Canal
Ìwà tí ó dùn mọ́ni ti "playing mas'" àti jíjó sí orin ni wípé ní bákan, àwọn èèyàn máa ń ju ọwọ́ sí òkè, pẹ̀lú ohunkóhun tí wọ́n bá mú ní ọwọ́, títì kan ohun-mímu àti aṣọ inujú.
Aṣọ inujú yìí ni wọ́n máa ń pè ní "àkísà," èyí tí wọn máa fi ń nu àágùn bí wọ́n bá ń "fò sókè." Ìlànà Ijó ìta-gbangba náà kò sọnù ní ara Super Blue, ẹni tí ó kọ "Get Something and Wave," orin tí ó jáwé olúborí nínú Ìwọ́de Ojúnà ọdún-un 1991.
Ó fọnrere àtinúdá náà ní ọdún tí ó tẹ̀lé oyè tí ó gbà pẹ̀lú "Bacchanal Time," tí ó pa àṣẹ fún àwọn ayírapadà láti máa "fi ọwọ́ " bí àwọn afọnfèrè brass ṣe ń kọrin "F-jam" tí gbogbo ènìyàn mọ̀ tàbí "tantana" tí ó ń dún ní abẹ́lẹ̀.
Super Blue tí ṣe àgbékalẹ̀ ìlànà fún irúfẹ́ orin kan tí ó dára fún ojú ọ̀nà: ó tún jáwé olúborí ní èèkàn sí i ní ọdún-un 1995 pẹ̀lú orin-in rẹ̀ ewì sí agbábọ́ọ̀lù kríkẹ́ẹ̀tì Brian Lara, tí ó pa á ní àṣẹ fún àwọn olùwòran láti "na pátákóo wọn sí òkè kí wọn ó ṣe àríyá."
"Ìjì Àkísà" ní àwọn ohun tí ó mú soca yàtọ̀ - bíi irúfẹ́ lavway ìpè-àti-ìfèsì, pẹ̀lú àyè tí ó fẹ́ fún àwọn ènìyàn láti fi àkísà.
Orin tí ó dára lórí ìtàgé fún àwọn ayírapadà láti tú ara sílẹ̀ àti "ṣeré tìkára wọn," lè fi hàn kedere wípé kò kì í ń ṣe wàsá láti fi ọwọ́ rọ́ sí ẹ̀gbẹ́ nínú ìdíje Ìwọ́de Ojúnà ti ọdún nìí.
3. "Famalay" lọ́wọ́ọ Machel Montano, Bunji Garlin àti Skinny Fabulous
Bí ó bá ní orin kan tí ń fi gbogbo ọ̀nà wá oyè Ìwọ́de Ojúnà ti ọdún yìí, ni orin yìí tí ó ní àyè láti jáwé olúborí:
ìlù "soca tí ó tani jí," ọ̀rọ̀ orin tí ó sọ nípa ìṣọ̀kan tí àjọ̀dún náà máa ń mú wá, àti ègbé ọlọ́pọlọ tí ó kó gbogbo ẹ̀yà tí ó ń kópa nínú Ijó ìta-gbangba náà pọ̀ - tí ó ń bá òṣìṣẹ́ akọrin kiri, tàbí bí àwọn ọmọ ìbílẹ̀ Trinbago ṣe máa ń sọ, "famalay" rẹ (kí a máà ṣèṣì fi wé "ẹbí"):
Ṣé ẹ rí i , ẹ jẹ́ kí n sọ fún un yín ní ẹ̀rìnkan sí i, famalay ni famalay ń jẹ́ àti pé ó yàtọ̀ sí ẹbí tí ènìyàn ti wá
Àwọn kan ní ẹ̀jẹ̀ ni àmọ́ wọn kò fẹ́ rí oòrùn
Famalay kì í bẹ̀rù láyé láti tì ọ́ lẹ́yìn ní ìgbà gbogbo...
Láì pa àṣẹ (yàtọ̀ sí abala kan tí Skinny kọ "fi ọwọ́ọ̀ rẹ hàn mí" àti "wá tẹ̀lé mi," orin náà dàbí orin ológun.
Ègbé soca tí ó dùn ní etí, pẹ̀lú ọ̀rọ̀ orin dancehall díẹ̀díẹ̀, ti ń da orí àwọn ènìyàn rú ní ìtaja Ijó ìta-gbangba.
Bí ó ti lẹ̀ jé pé ó ní àríyànjiyàn bóyá "Famalay" yóò kópa nínú Ìwọ́de Ojúnà tàbí kò ní í kópa, nítorí Skinny wá láti St. Vincent àti Grenadines, òfin sọ wípé bí "ọ̀pọ̀ àwọn akọrin tí ó ń lé orin" yẹ kí "ó jẹ́ ṣíṣe láti ọwọ́ọ ọmọ bíbíi Trinidad àti Tobago," orin náà lè jẹ́ afigagbága - eléyìí sì jẹ́ ọ̀kan.
Èyí kì í ṣe wípé orin mẹ́ta péré ni ó ń du oyè. Ó ku bí ọ̀sẹ̀ mẹ́ta kí Ijó ìta-gbangba ó wáyé, àwọn orin wọn mìíràn - tí ó ní akọrin obìrin Destra Garcia àti Patrice Roberts - tí yóò mú ìdíje le fún àwọn ọkùnrin, àti bí àwọn akọrin soca ṣì ń gbé àwo orin tuntun jáde, ìfigagbága Ìwọ́de Ojúnà ọdún-un 2019 ṣì ń lọ lọ́wọ́.
Jẹ́ kí àwọn òkú ó sọ ìtàn nípa Hong Kong
Òpópónà Ilé-ìsìn òrìṣà, Yau Ma Tei, Hong Kong. ÀWÒRÁN: David Yan (CC BY 2.0)
Ìkìlọ̀: ìròyìn yìí ní àwọn àwòrán tí ó ń ṣe àfihàn ikú àti ipá. Medium ti ṣe àtẹ̀jáde ẹ̀dàa ìròyìn yìí ṣáájú èyí.
Bí o bá ti rìnrìn àjò lọ sí Hong Kong, o ṣe é ṣe kí o dé Yau Ma Tei, agbègbè ọjà alẹ́ tí ó jẹ́ ìlúmọ̀nánká níbi tí àwọn ènìyàn ti máa ń lọ ra ọjà àti oúnjẹ ẹ̀gbẹ́ẹ títì.
Yau Ma Tei jẹ́ ọ̀kan lára àwọn agbègbè tí èró pọ̀ sí jù lọ ní Hong Kong.
Láti ọdún-un 2016, ẹ̀ka- ìlú náà ti di ibùdó fún "20,000 ọ̀nà láti gbà kú ní Yau Ma Tei," ìtọ́nà "ìrìnàjò afẹ́ ìpànìyàn" tí Melody Chan àti èmitìkarami ṣe olùdásílẹ̀, tí ó ti ń gbé àdúgbò náà fún ọdún púpọ̀.
Nípasẹ̀ ìrìnàjò afẹ́ náà, a fẹ́ mọ bí ayé àti ìgbé ayé ṣe rí ní Hong Kong.
Ìrìnàjò afẹ́ ojúnà oní kìlómítà 1.5 náà lọ láti arẹwà àti gúúsù Yau Ma Tei, àti ìrìnàjò dé ibi tí a ti pa ènìyàn 12 ní àárín-in wákàtí méjì.
A bẹ̀rẹ̀ ẹ rẹ̀ gẹ́gẹ́ bíi ètò Halowíìnì láti kó owó jọ fún ilé-iṣẹ́ ìbílẹ̀ kan.
Èsì tí a gbà dára tó bẹ́ẹ̀ ni ó mú wa tẹ̀síwájú nínú ìrìnàjò alẹ́ nínú oṣù tí yìnyín bá ń bọ́ tí ojú ọjọ́ bá tútù.
Oníṣẹ́ ìlú ni àwọn amọ̀nà, olùkọ́, oníṣègùn àti àwọn onímọ̀ mìíràn.
Bí a bá kà á ní ẹníméjì, ó ti tó ènìyàn 500 tí ó ti ṣe ìrìnàjò náà.
Àwọn ọ̀ràn ìpànìyàn tí a yàn wáyé ní àárín-in ọdún-un 2012 to 2016. Nínú ìwé ìròyìn ni a ti ṣa àwọn ìròyìn àti àkọsílẹ̀ láti ọwọ́ọ ilé ẹjọ́ Oníwàádìí-ẹni-tí-ó-kú.
Ní ìsàlẹ̀ ni àwòrán-eré ránpẹ́ ìrìnàjò afẹ́ ọdún-un 2017 ní oríi YouTube:
Ó súnmọ́, síbẹ̀ ó jìnà
Iye ènìyàn tí ó ń gbé ní ilẹ̀-tí-omí-fẹ́rẹ̀ẹ́-yíká Kowloon tó bíi èèyàn 40,000 ní orí ìwọ̀n kìlómítà kọ̀ọ̀kan, àti bí i ènìyàn 20,000 ni ó ń gbé Yau Ma Tei.
Ọ̀pọ̀lọpọ̀ ńláǹlà ni a pín sí kéékèèké. Àwọn ènìyàn ń gbé súnmọ́ ara wọn, àmọ́ síbẹ̀, wọ́n jìnà sí ara wọn.
Àìmọye àwọn ènìyàn tí ó wà nínú ìrìnàjò afẹ́ náà jẹ́ àgbàlagbà.
Bàbá arúgbó kan pa ara rẹ̀ nígbà tí ó bẹ́ láti ojúu fèrèsé ilé alájà-mẹ́rin pẹ̀lú okùn tí ó so mọ́ ọrùn.
Òkúu rẹ̀ ń fì ní ìta ògiri ilé náà ní títì ní àárín alẹ́, àmọ́ kò sí ẹni tí ó se àkíyèsí àfi ní ìgbà tí ó di fẹ̀ẹ̀rẹ̀ nígbà tí àwọn alùgbé ilé òdì kejì ṣí fèrèsée wọn.
Òmíràn ní í ṣe pẹ̀lú àwọn àgbàlagbà méjì tí a bá òkúu wọn nínú ilé, ọ̀kan kú ikú ebi.
Àsẹ̀yìnwá ni ó tó yé wípé ọkọ náà ni ó ṣe olùtọ́jú aya, ẹni tí ó arán ń ṣe.
Ọkọ náà kọsẹ̀ nínú yàrá ìgbàlejò, ó sì kú, ebí sì ṣe wẹ́rẹ́ pa ìyàwó sí orí ibùsùn.
Ó jẹ́ ohun ìbànújẹ́ wípé kò sí ẹni tí ó fura sí irú ìgbé ayé ìjìyà àwọn àgbàlagbà méjì.
Gẹ́gẹ́ bí ètò ìkànìyàn ọdún-un 2016, mílíọ̀nù èèyàn 1.16 million ni ọmọ ọdún 65 àti jù bẹ́ẹ̀ lọ ní Hong Kong - ìyẹn 15.9 ìdá gbogbo ènìyàn.
Ẹgbẹ̀rún 150 àwọn ènìyàn wọ̀nyí ni ó ń dá gbé.
HK$5,780 (US$720) ni owó oṣù àwọn àgbàlagbà tí í ṣe òṣìṣẹ́-fẹ̀yìntì ní ọdún-un 2016 - àti owó ìrànwọ́ ìjọba lápapọ̀.
Lọ́wọ́lọ́wọ́ báyìí, owó oṣù tí ó kéré jù lọ nínú tó HK$16,800 (US$2,200) dollars.
Àmọ́ gbígbé pẹ̀lú ẹbí tàbí ọ̀rẹ́ kò kan ti ìtìlẹyìn. Ìjàmbá oríṣi ni ó máa ń ṣẹlẹ̀ nínú ẹbí ní ìlú, pàápàá jù lọ ní àárín àwọn tí ó ń ṣiṣẹ́.
Ìṣẹ̀lẹ̀ kan wáyé, ọmọdébìnrin ọmọ ọdún 15 ni olóògbé tí ó máa ń múra bí ẹ̀dá-inú ìtàn tí a mọ̀ sí cosplay.
Ó f'akọyọ nínú ẹ̀kọ́ọ rẹ̀ àmọ́ ó bá ẹbíi rẹ̀ ní gbólóhùn asọ̀ nítorí olólùfẹ́ẹ rẹ̀.
Àbálọ àbábọ̀, ó kúrò ní ilé-ìwé, ó sì di ẹni-àpẹẹrẹ àwòrán láti so ẹ̀mí àti ara ró. Ẹni tí ó ṣiṣẹ́ fún tí ó san owó ọ̀yà HK$500 dollars (US$65) fún un ni ó pa a.
Òmíràn jẹ́ òkú ọmọ-ọwọ́ kan tí ìwọ́ọ rẹ̀ ṣì wà ní a ara rẹ̀, tí obìrin kan tí ó ń ṣe ìmọ́tótó ìbùdókọ̀ abẹ́-ilẹ̀ ní Yau Ma Tei bá nínú àpò kan.
Lẹ́yìn ìwádìí, àwọn ọlọ́pàá ṣe àrídájú wípé ọmọ-ọ̀dọ̀ kan láti ilẹ̀ òkèèrè tí ó ń bẹ̀rù wípé ọ̀gá òun yóò lé òun ni ẹnu iṣẹ́ bí ó bá mọ̀ wípé òun ní oyún ni ìyáa rẹ̀. Obìrin náà jẹ èrè iṣẹ́ ọwọ́ọ rẹ̀ ní ẹ̀wọ̀n.
Ní abala ìrìnàjò afẹ́ yìí, amọ̀nà ṣe ìbéèrè: ṣé àwọn ọ̀gá obìnrin náà kò jẹ̀bi bí?
Kò sí bí ó ṣe lè ṣẹlẹ̀ kí wọn ó máà mọ̀ wípé ẹni tí ó ń ṣiṣẹ́ fún wọn ní ojúmọ́ ní oyún ní inú.
Ọmọ-ọ̀dọ̀ tí ó wà ní Hong Kong ju 370,000 lọ, òfin ṣì fi àyè gbà wọ́n kí ó máa gbé nínú ilé ọ̀gáa wọn.
Èyí ni àyè fi sílẹ̀ láti lè rí wọn bá sùn bí wọn bá ń ṣiṣẹ́ fún wákàtí púpọ̀, láì jẹun tí ó ṣe ara ní oore, àti bẹ́ẹ̀ bẹ́ẹ̀ lọ.
Lẹ́yìn ọdún kan tí ìṣẹ̀lẹ̀ yẹn wáyé, ọmọ-ọ̀dọ̀ ilẹ̀-òkèèrè mìíràn gba ìdádúró ní ẹnu iṣẹ́ fún oyún tí ó ní.
Ó gba obìnrin náà ní ọdún méjì gbáko nílé ẹjọ́ láti jà fún ìdádúró láì bá òfin mu ní ẹnu iṣẹ́.
Ìpànìyàn ní àárín àwọn ènìyàn
Ọ̀gọ̀rọ̀ ìpànìyàn ní Yau Ma Tei jẹ́ ẹsẹ̀ tí ó ti ọwọ́ àwọn ènìyàn fún ra wọn wá, tí ó jẹ́ ẹsẹ̀ tí wọn kò gbèrò tàbí pa ète rẹ̀ tẹ́lẹ̀, tí àwọn tí ó dá ẹ̀ṣẹ̀ sì ṣe àṣìṣe.
Ó ní ìṣẹ̀lẹ̀ tí ọkùnrin kan pa ẹ̀gbọ́n-ọn rẹ̀ ọkùnrin ní ìta gbangba ní ojúu títì pẹ̀lú ọbẹ̀ ìwọ̀n ínṣì mẹ́sàn-án tí ó wọ inú ẹ̀dọ̀ fóró ẹ̀gbọ́n-ọn rẹ̀ lọ.
Ẹ̀bùn ni ó yẹ kí ọbẹ̀ náà jẹ́ fún ẹ̀gbọ́n náà.
Apànìyàn kan takú sí ibi ìpànìyàn lẹ́yìn tí ó pa ènìyàn tán; òmíràn fi ìwé pẹlẹbẹ ìdánimọ̀ọ rẹ̀ gba iyàrá tí ó tọ́jú òkú ẹni tí ó pa sí.
Ìpànìyàn mìíràn wáyé ní ilé ìtaja-ohun-èlò-inú-ilé.
Ẹ̀rọ-ayàwòrán amóhùnmáwòrán ká ìṣẹ̀lẹ̀ náà sílẹ̀.
Onírìn àjò ìgbafẹ́ tí ó ń lo ìwé-ìrìnnà Orílẹ̀-èdè Canada ni apànìyàn náà, ẹni tí ó gún òǹtajà ìsọ̀ náà nígbà tí òǹtajà bíi léèrè ìdí tí ó fi kó ọjà láì san owó.
Àlábàápàdé àwọn ẹ̀mí àti òjìjíi wọn
Ọ̀pọ̀ àwọn arìnrìn-àjò afẹ́ jẹ́ akẹ́kọ̀ọ́ ilé-ẹ̀kọ́ gíga.
Àwọn kan kópa nítorí wọ́n fẹ́ rí àrídájú; àwọn mìíràn rí i bí ọ̀nà láti fi ìmọ̀ kún ìmọ̀.
Oníṣègùn kan tí í ṣe ikọ̀ òṣìṣẹ́ ìlera tí ó ṣe ìrìnàjò náà sọ wípé:
Ẹni ọ̀ràn yìí dà bíi àwọn aláàárẹ̀ tí a máa ń bá pàdé nínú ìyára ìtọ́jú àwọn tí ó ní ìjàmbá àti ìtọ́júu pàjàwìrì - àwọn tí egbògi olóró tí sọ di ìdàkudà, àwọn tí ó ń sun títì, àwọn ogún-lé-mi-dé.
Iṣẹ́ẹ gbogbo wa ni láti dóòlà ẹ̀míi wọn ní yàráa pàjàwìrì.
Àmọ́ wọ́n máa ń kanra nígbà mìíràn.
Kì í rọrùn bí a bá ń ṣe ìtọ́júu wọn, nítorí náà a máa sọ sùúrù nù.
Ìrìnàjò afẹ́ yìí rán wa létí wípé a nílòo sùúrù bí a bá ń dá àwọn aláàárẹ̀ lóhùn.
Àti pé ayé ìrora ni wọ́n ń gbé, wọ́n sì ń tiraka láti gbé.
Onírúurú ikú ni yóò pa gbogbo àwọn olùgbée 20,000 Yau Ma Tei.
Ìgbàgbọ́ọ wa ni wípé bí ikú bá kanlẹ̀kùn, ẹ̀míi wọn yóò máa ráre kiri ní àárín-in àdúgbò àti ní òpópónà, láti máa rán àwọn ènìyàn létí nípa ìtúmọ̀ ìwà láyé.
Ìrìnàjò yìí ń lépa láti pèsè àyè fún àwọn òjìjí láti sọ ìtàn ara wọn.
Ohun tí ó ń fa ikú ni ìbàjẹ́ ọkàn tí a ò wò sàn.
Ìbàjẹ́ ọkàn ní ìwòsàn, a sì lè dènà ìpànìyàn.
Ó lè rí ìrànwọ́ fún àwọn tí ó ń bá ìparaẹni fà á àti àwọn tí ó wà nínú ìbàjẹ́ ọkàn.
Lọ sí Befrienders.org fún ojú òpó ìbánisọ̀rọ̀ ìdènà ìparaẹni ní orílẹ̀-èdèe rẹ.
Olórí orílẹ̀-èdè Azerbaijan tàkùrọ̀sọ àkọ́kọ́ ní orí amóhùnmáwòrán lẹ́yìn ọdún 15 ní orí àlééfà. Ó lè lo ọ̀nà mìíràn.
Ìfọ̀rọ̀wọ́rọ̀ Ààrẹ Ilham Aliyev àti amóhùnmáwòran REAL TV ní Oṣù Èrèlé 12.
Àpá àwòrán wá láti REAL TV ẹ̀rọ-alátagbà YouTube channel.
Ẹ̀rìn mélòó ló yẹ kí ààrẹ orílẹ̀ èdè ní ìtakùrọ̀sọ pẹ̀lú ilé ìgbéròyìn jáde tí ìlúu rẹ̀?
Ẹẹ̀kan l'ọ́sẹ̀?
Ẹẹ̀kan l'óṣù?
Àwọn olórí orílẹ̀ èdè afipá ṣe ìjọba máa ń ṣe ìtakùrọ̀sọ pẹ̀lú àwọn ilé ìgbéròyìn jáde ní èèkàn l'ọ́dún tàbí kí ó kéré jù bẹ́ẹ̀ lọ.
Ìdáhùn sí ìbéèrè yìí kọyọyọ ní Azerbaijan.
Ní ìbẹ̀rẹ̀ oṣù yìí, Ààrẹ Ilham Aliyev, tí ó di olórí ilẹ̀ Azerbaijan ní Oṣù Ọ̀wàrà ọdún 2003, ṣe ìtakùrọ̀sọ alákọ̀ọ́kọ́ọ rẹ̀ pẹ̀lú ilé ìṣẹ́ amóhùn-máwòrán ti ìlúu rẹ̀.
Ìfọ̀rọ̀-wáni-lẹ́nuwò oníwákàtí kan ọ̀hún tí ó wáyé lọ́jọ́ 12 oṣù yìí, pẹ̀lú oníròyìn ìjọba Mirshahin Aghayev - tí a ti mọ̀ tẹ́lẹ̀ rí fún ìdúróṣinṣin aìfi òlò p'ohùn - di gbígbésáfẹ́fẹ́ ní ilé ìṣẹ́ amóhùn-máwòrán aládàáni agbè fún ìjọba REAL TV.
Ó gbọn òǹgbẹ ni Azerbaijan, ilẹ̀ tí àwọn ará ìlú ti máa ń gbọ́ kí Aliyev sọ̀rọ̀ lórí afẹ́fẹ́, àmọ́ tí wọn kò sì rí i rí kó tàkùrọ̀sọ pẹ̀lú oníbèèrè.
Kódà ìṣàmúlò Twitter Aliyev dà gẹ́gẹ́ bí wèrè aládàásọ̀rọ̀ ju ìgbìyànjú ìbá ará ìlú sọ̀rọ̀ lọ.
Ní ìgbẹ̀yìn-gbẹ́yín, ìfọ̀rọ̀-wáni-lẹ́nuwò ọ̀hún jẹ́ àkọ́ṣe tí ó kọyọyọ.
Púpọ̀ àwọn tí ó wà lórí ẹ̀rọ ayélujára gbogbo sọ̀rọ̀ lórí aìkọbì-ara sí bí ààrẹ ṣe gbé ara rẹ̀, bí ó ṣe múra àti àwọn kókó tí ilé ìṣe ìgbóhùn sáfẹ́fẹ́ ìjọba sọ̀rọ̀ lé lórí.
Gẹ́gẹ́ bí a ti mọ̀ pé kò pọn dandan kí Aliyev ṣàfihàn ara rẹ̀ bí ó ṣe tó - Azerbaijan kòì tí ì dìbò tí kò sí kọ́mí-n-kọ́họ lẹ́yìn ọdún 37 tí ó ti gba òmìnira - kíni ó mú u ṣe èyí?
Ìfọ̀rọ̀wánilẹ́nuwo Ààrẹ Ilham Aliyev's pẹ̀lú REAL TV ní ọjọ́ 12, oṣù Èrèlé.
Àwòrán láti orí ẹ̀rọ-alátagbà YouTube ti REAL TV.
Àwọn kókó ìtakùrọsọ ọ̀hún dá lórí - ìjàkú akátá pẹ̀lú Armenia lóríi Nargono- Karabakh, iṣẹ́ ìlú, àtúnṣe sí ètò ọrọ̀ Ajé, àti ìbáṣepọ̀ pẹ̀lú Ẹgbẹ́ Aláṣẹpọ̀ Eurasian àti Ẹgbẹ́ Aláṣẹpọ̀ Europe.
A kò rí ohun tuntun kan gbámu.
Lẹ́yìn ìgbà tí fídíò ọ̀hún gba kòbákùngbé ìjábọ̀ bíi "Kọ̀wé fipò sílẹ̀" àti "A kò fẹ́ àlọ́ atanijẹ mọ́" pẹ̀lú ọ̀pọ̀lọpọ̀ àìní ìfẹ́ràn ní ọjọ́ àkọ́kọ́ tí a gbé e sórí ayélujára, ìkànnì REAL TV ní oríi YouTube ti ìsọsí pa.
Olóṣèlú alátakò Azer Gasimli sọ pé ìfọ̀rọ̀-wáni-lẹ́nuwò ọ̀hún fi hàn pé "ìfoyà ti dé bá" ìjọba láàárín bí àwọn ará ìlú ò ṣe gba ti wọn àti ọ̀rọ̀ ajé ìlú tí ó ń ṣ'òjòjò.
Mo wo ìtàkùrọsọ àkọ́kọ́ tí Ilham Aliyev ṣe pẹ̀lú oníròyìn ilẹ̀ yìí kan.
Mo rò pé kò mọ́gbọ́n dání láti sọ tàbí kọ nǹkan kan l" ésì si ohun tí Ààrẹ sọ.
Nítorí pé a ti ń fún un l'ésì fún ọdún pípẹ́.
Kò sí hóró òótọ́ kán nínú ìtàkùrọsọ ọ̀hún.
Ààrẹ àti oníròyìn ọ̀hún rán mi l'étí nípa "ọkọ̀ tó léfòó lórí irọ́ ."
Ní àkótán: ara ò rọ ìjọba!
Habib Muntazir, aládàádúró oníròyìn kan fi ẹ̀dùn ọkàn-an rẹ̀ hàn pé ìtàkùrọsọ ọ̀hún kò gbóòkàn:
Nǹkan kan ṣo tí mo gbọ́ ni "Ìyá àgbà Saray."
Ó dá mi lójú pé "Ìyá àgbà" yìí yóò ṣòro tí ó wúni lórí ju Ilham Aliyev lọ.
Ìfakùn ọ̀rọ̀ "Ìyá àgbà Saray" tí Muntazir mẹ́nubà dá lórí àbẹ̀wò ìbánidárọ tí Aliyev bá lọ sí Agbègbè Shamakhi tí Azerbaijan, níbi tí ìporùrù ayé tí bá ọ̀pọ̀lọpọ̀ ilé ìgbé jẹ́ ní ìbẹ̀rẹ̀ oṣù yìí, tí ọ̀kan nínú rẹ̀ jẹ́ ti obìrin ọlọ́mọdún 92 tí orúkọ rẹ ń jẹ́ Saray.
Ajábọ̀ iṣẹ́ ìjọba ti fúnpá lórí ìpàdé tí Aliyev ní pẹ̀lú Saray, ẹni tí ó ti gba oríyìn gẹ́gẹ́ bí àwòkọ́ṣe rere fún ìfaradà àti ìgbàgbọ́ tí ó ní sí ọjọ́ iwájú orílẹ̀-èdè Azerbaijan lẹ́yìn-in ìṣẹ́lẹ̀ náà.
Ilham Aliyev pàdé Ìyá àgbà Saray. Àwòrán láti qafkaz.info.
Bí a ṣe lè ri lára ìtú ìmọ̀ ìfọ̀rọ̀wọ́rọ̀ agbóhùnsáfẹ́fẹ́ REAL TV l'órèfé, Aliyev sọ àsọdùn ọ̀rọ̀ nínú ìgbóríyìn fún arúgbó ọ̀hún, bí ò tí ṣe perí rẹ ní sísẹ̀ntẹ̀lé:
Irú ìyá àgbà àti àwọn ìyá, gẹ́gẹ́ bíi Ìyá àgbà Saray ti ń ṣakitiyan ìpamọ́ àwọn ìṣe orílẹ̀ wa àti ẹ̀mí-àìrí fún àìní ye ọgọ́rùn-ún ọdún.
Gbogbo obìnrin Azerbaijan ni ó fẹ́ fi ìwà jọ ìyá àgbà Saray.
Wò ó, obìrin ọmọ ọdún 92 èyí tí ilé rẹ̀ ti di ìlẹ̀ẹ́lẹ̀, ìrètí gidi wo ló tún wà fún un mọ́!
Ìyá àgbà Saray ní ìfọkàntẹ̀ pé ìjọba yóò dúró tì òun.
Kámáparọ́, nínú ìrìnàjò kékeré lọ sí Shamakhi, n kò rò ó tì tẹ́lẹ̀ pé n ó ṣe àlábàpáàdé Ìyá àgbà Saray.
Mo yẹ àwọn ilé tí ìporùrù ilẹ̀ ọ̀hún bà wò fínnífínní, mo sì rí àrító ohun tí ó ṣẹlẹ̀ níbẹ̀.
Gẹ́gẹ́ tí mo rí Ìyá àgbà Saray, àrídájú mi lórí bí àwọn ọmọ Azerbaijan ṣe ṣ'èèyàn sí l'ékún sí i.
Àwọn ọmọ ilẹ̀ wa á máa mú ìwúrí báni.
Ó wà nínú ìṣòro; ilée rẹ̀ ti wó.
Ó jọ pé kò mọ̀ pé ẹnìkan yóò wá ṣe ìrànwọ́ fún òun.
Kò mọ̀ bóyá ilé òun yóò dí àtúnkọ́ tàbí wọn yóò dà á wó pátápátá kọ́ òmíràn.
Àwọn ìyá àgbà bíi Saray ní ẹ̀mí ìforítì òun ìlọra tí ó mú àwọn ọmọ Orílẹ̀ Azerbaijan yàtọ̀.
Oníròyìn aládàádúró mìíràn, Sevinc Osmangizi, fi ṣe àgbékalẹ̀ ìpè kan ní oríi YouTube tí ó ń pè fún ìda-ọ̀rọ̀-wo lórí ìfọ̀rọ̀wáni-lẹ́nuwo ọ̀hún lẹ́yìn tí Ìgbóhùnsáfẹ́fẹ́ parí.
Àwọn tí wọ́n wò ó sọ àwọn nǹkan tí kò tẹ́ wọn lọ́run, wón sì tún pè fún àyípadà.
Ọ̀kan ní:
N kò le è wo ìfọ̀rọ̀wọ́rọ̀ náà ju ibi mo wò ó dé lọ, mo sì pa ẹ̀rọ amóhùn-máwòrán.
Nítorí pé, òfé lásán ni olùbéèrè Mirshahin Aghayev àti ìbéèrè rẹ̀.
Àdéhùn wọn kò wúlò fún wa mọ́.
Èké àti irọ́ wọn ti sú àwọn èèyàn.
Àwọn ará ìlú ń fẹ́ ohun tuntun àti àtúntò tòótọ́.
Akẹ́kọ̀ọ́bìrin kan tí ó jẹ́ ọmọ Tibet-Canada rí ìkọlu lórí ayélujára lẹ́yìn tí ó já ewé olú borí nínú ìdìbò àjọ-ìgbìmọ̀ akẹ́kọ̀ọ́.
Ó rò pé, Beijing ló yẹ á bá wí.
Àwòrán wá láti ọwọ́ọ Chemi Lhamo láti ìbáwọlé The Stand News.
Leung Hoi Ching ni ó kọ́kọ́ kọ ìròyìn yìí tí a sì tẹ̀jáde ní èdèe Chinese lórí ilé ìgbéròyìn jáde ará ìlú Hong Kong, The Stand News ní ọjọ́ karùn-ún-dínlógún, Oṣù Èrèlé, ọdún-un 2019.
Zhao Yunlin ni ó tú ìmọ̀ọ rẹ̀ sí èdèe Gẹ̀ẹ́sì.
Ní ọjọ́ kẹsàn-án Oṣù Èrélé, àwọn akẹ́kọ̀ọ́ ti Ifáfitì Toronto, ọgbà Scarborough dìbò yan ọmọ ọdún méjìlél'ógún kan tí ìlú abínibíi rẹ̀ jẹ́ Tibet, gẹ́gẹ́ bí ààrẹ ìgbìmọ̀ àwọn akẹ́kọ̀ọ́.
Lẹ́yìn ọjọ́ mélòó kan tí a kéde èsì ìdìbò ọ̀hún, ogunlọ́gọ̀ àwọn ọmọ China tí wọ́n ń kẹ́kọ̀ọ́ l'ókè òkun fi òǹtẹ̀ lu àpilẹ̀kọ ìfi-èhónú kan ní orí ẹ̀rọ-ayélujára, tí wọ́n sì ń t'ọ́ka àbùkù sí Lhamo pé ó ń l'ẹ̀díàpòpọ̀ pẹ̀lú àwọn àjọ tó ń jà fún òmìnira Tibet.
Wọn rọ àwọn aláṣẹ ilé-ìwé ọ̀hún láti yọ ọ́ kúrò l'órí òye náà.
Kòbákùngbé ìfèsì ọ̀rọ̀ láti ẹnu àwọn akẹ́kọ̀ọ́ tí ó ń gbé ní òkè òkun gbùngbùn òkè-odò China.
Ìṣàmúlò ẹ̀rọ-alátagbàa ti Lhamo kún fún àwọn kòbákùngbé ìjábọ̀-ọ̀rọ̀ àti èyí tí ó ń pè fún ìwàa jàgídíjàgan, èyí tí kò ṣẹ̀yìn àwọn akẹ́kọ̀ọ́ òkè-òkun tí ó ń gbé gbùngbùn China.
Bí àwọn ilé ìgbéròyìn sáfẹ́fẹ́ àgbàńlá-ayé gbogbo ṣe tán ìròyìn-in rẹ̀ ká, àwọn akẹ́kọ̀ọ́ tí ó wà láti Hong Kong àti Taiwan gbìnnàyá láti gbéjàa Lhamo.
Nínú ìfọ̀rọ̀wáni-lẹ́nuwo orí ẹ̀rọ ìbánisọ̀rọ̀ pẹ̀lú Stand News, Chemi Lhamo sọ pé òun nígbàgbọ́ pé ohun tí ó ṣẹlẹ̀ kò sẹ́yìn àwọn àjọ tí wọ́n ń bá Ìjọba China ṣe, ẹ̀sùn èyí tí àwọn òṣìṣẹ́ àgbà àjọ ọba China ti sẹ́ lé lórí.
Kí a tó dìbò yìí, a ti yàn mí gẹ́gẹ́ bí igbá-kejì ààrẹ ìgbìmọ̀ akẹ́kọ̀ọ́ fún oṣù mẹ́jọ gbáko, kò sì sí ohun kan tí ó ṣẹlẹ̀.
Ní ìdakèjì, lẹ́yìn gbogbo ìṣẹ̀lẹ̀ẹ pàjáwìrì wọ̀nyìí, kò sí àní-àní pé àjọ kan ń gbìyànjú láti tìka bọ ìṣẹ̀lẹ̀ wọ̀nwọ̀nyí ní bírípó.
Ó pani lẹ́rìn-ín pé láti ìgbà yìí wá tí mo ti ń ṣiṣẹ́ gẹ́gẹ́ bí igbá-kejì ààrẹ, bí mo ti ṣe ń ṣe ètò oríṣiríṣi tí n ò sì yé fi àwọn àṣàyàn ìhùwàsí mi l'éde, ṣùgbọ́n kò sí ẹni tí ó ti wádìí nípa àwọn ọ̀nà òṣèlú tí mo yàn ní ààyò.
Ó tẹ̀ síwájú sí i pé ìwà àwọn akẹ́kọ̀ọ́ akẹgbẹ́ òun láti gbùngbùn China tí ń yí padà.
Ọ̀kàn nínú àwọn akẹgbẹ́ẹ rẹ̀ tí ó wá láti gbùngbùn China fi ìwàǹwara pè é níjà láti fi èrò rẹ s'óde lórí gbígba òmìnira Tibet.
Ó tún gba àwọn ìpè kan, èyí tí ó ń kọ "orin pupa" (orin ọ̀tẹ̀ tí ó ń yín Ẹgbẹ́ Òṣèlú Chinese Communist Party).
Àwọn orin wọ̀nyìí kò yé Lhamo, bó ṣe jẹ́ pé kò mọ èdèe Mandarin Ilẹ̀ China sọ.
Bí àkànlù àtakò àti ìjàbọ̀ ṣe ń lọ lọ́wọ́ lórí ayélujára, àpapọ̀ àwọn akẹ́kọ̀ọ́ kan tí gbógun lọ sí ọ́fíìsì ìgbìmọ̀ akẹ́kọ̀ọ́ láti lọ pè fún gbígbé èsì ìdìbò ọ̀hún yẹ̀wò.
Ìgbìmọ̀ akẹ́kọ̀ọ́ sì ti ti ìyàrá ìpàdée wọn pa fún ìgbà díẹ̀, nítorí ọ̀rọ̀ àbò.
Chemi Lhamo ti jẹ́ ajàjàǹgbara akẹ́kọ̀ọ́ fún ọdún mélòó kan.
Ó jẹ́ ọmọ ẹgbẹ́ tó ní áápọn ní ìlú àjọgbé àwọn Tibet tí ó wà ní Toronto àti pé ó ti kópa nínú ìjàfẹ́tọ̀ọ́ kan tí ó wáyé níta Akànkọ́ Ilé Ẹ̀kọ́ Confucius tí fáfitì ọ̀hún, ẹ̀ka ìbílẹ̀ àjọ ìsọdọ̀kan àṣà Ilẹ̀ China tí ìjọba China ń ṣe agbátẹrù fún lọ́nà tí ó fi ń mú kí China lágbára sí i ní ilẹ̀ òkèèrè.
Ní ìgbà yìí wá, ó ti fi èrò ọkàn-an rẹ̀ hàn pẹ̀lú àwọn ajàfẹ́tọ̀ọ́ ìlú láti Hong Kong àti Taiwan lórí kókó ọ̀rọ̀ tó jẹ mọ̀, òmìnira ọ̀rọ̀ sísọ, ìdá-gbé nǹkan ṣe, ìjọba àwarawa àti àwọn kókó tó jọ mọ́ ọ ní ìpàdé ìta gbangba.
Lhamo ò fi ìgbà kan bẹ̀rù láti sọ èrò ọkàn-an rẹ̀ jáde rí tàbí fi ara rẹ̀ hàn gẹ́gẹ́ bí ọmọ Tibet- ó má ń wọ Chuba, aṣọ ìbílẹ̀ àwọn ọmọ Tibet, ní gbogbo ọjọ́ Ọjọ́rú.
Títí di ìgbà ìdìbò, kò gbó-òórùn inúnibíni kán rí láti ọ̀dọ àwọn akẹgbẹ́ẹ rẹ̀ tí wọ́n jẹ́ ọmọ China.
Èyí ni ó mú u fura pé ìkoni síta bíi ọmọ ọjọ́ mẹ́jọ yìí kò sẹ́yìn àwọn aláṣẹ China.
Láti èèyàn ogúnléndé aláìníbùgbé sí olórí ìgbìmọ̀ akẹ́kọ̀ọ́
Kí ó tó rin ìrìnàjò lọ sí Canada ní ọmọ ọdún mọ́kànlá , Chemi Lhamo jẹ́ ẹni ogúnléndé tí kò rí ibùgbé kan gbé ní India.
Àwọn òbíi rẹ̀ àgbà sá kúrò ní ilẹ̀ẹ wọn pẹ̀lú Dalai Lama ní ọdún-un 1959. Nínú hàhámọ́ ìnira tí wọ́n wà yìí, kò sí ibi tí òun àti mọ̀lẹ́bí rẹ̀ lọ, tí wọ́n kà wọ́n kún.
Nígbàkúùgbà tí wọ́n bá bí mí léèrè pé: "Ibo lo ti wá?"
Ara mi máa ń kótì láti dáhùn - Ìgbà mìíràn mà á pé India ni mo ti wá, ṣùgbọ́n wọn kò fún mi ní ìwé ìgbèlùú; nígbà mìíràn ẹ̀wẹ̀ mà á dáhùn pé Tibet ni mo ti wá, ṣùgbọ́n tí wọ́n bá béèrè pé báwo ni Tibet ṣe rí, n ò mọ bí n ó ṣe dáhùn-un rẹ̀, ìdí ni pé China ò fún mi ní ìwé ìgbèlùú lọ sí Tibet.
Ṣùgbọ́n ìrírí mi bí wọ́n ṣe ń rí mi bíi atọ̀húnrìnwá ti jẹ́ kí n ní ìmọ̀ nípa àṣà àwọn èèyàn mi: àṣà Tibet.
Llamo sọ̀rọ̀ nípa ìrìnàjòo rẹ̀ lọ sí Canada, ọmọ kékeré akẹ́kọ̀ọ́ tuntun kan tí ó wá láti Tibet tí ó bá wá sí ìyàrá ìkẹ́ẹ̀kọ̀ọ́.
Ara rẹ̀ yá gágá, inú rẹ̀ dùn láti ṣe alábàpàdé àwọn ọ̀rẹ́ tí ó wá láti ilẹ̀ẹ rẹ̀, bẹ́ẹ̀ ló mọ̀ pé ó lé sọ èdè Tibet.
Síbẹ̀síbẹ̀, nínú ìfún-ojúpọ̀, ó sọ fún un pé: "Tí a kò bá sọ èdè Tibet ńkọ́ ?
Mo lè sọ Gẹ̀ẹ́sì."
N ò mọ̀ bóyá ojú ń tì í ni tàbí ẹ̀rí ọkàn ń jẹ́ ẹ.
N ò mọ̀.
Ṣùgbọ́n ìgbà náà ni mo tó mọ̀ pé àwọn ọ̀dọ́ Tibet kan ò fẹ́ sọ èdè wọn bí ẹni pé wọn kàn-án nípa fún wọn láti sọ èdè elédè.
Ní ìgbà yẹn, Lhamo jẹ́ ọmọ ọdún 12.
Ẹ̀míi rẹ̀ ò lé "lẹ̀ nípa ìdánimọ̀ọ rẹ̀, ó yìí ọkàn àwọn òbí rẹ̀ padà láti kó lọ sí àdúgbò tí àwọn ọmọ Tibet ń gbé.
Láti ìgbà náà wá, ó kọ́ nípa èdè, àṣà àti ìṣẹ̀ṣe Buddha ti Tibet, ó sì di àjà-fún-ẹ̀tọ́ ọmọ ènìyàn.
Àwọn àdáyanrí ìwà Tibet bíi ìní elẹgbẹ́ ẹni lọ́kàn, ìbọ̀wọ̀ fún àgbà, àìmọ̀kan ní ìpilẹ̀ ìbàjẹ́, ti fún mi ní ìgboyà.
Bí ìmọ̀ mi ṣe ń lé kún sí i nínú àṣà ìbílẹ̀ẹ mi, ní ìgboyà mi ṣe ń pọ̀ sí i.
Agbára àti ìgboyà yìí, bí ó ṣe sọ, tí mú u láti lè sọ̀rọ̀ akin gẹ́gẹ́ bí atọ̀hùn-rìnwá àti ọmọ Tibet:
Ó le láti jẹ́ atọ̀hùn-rìnwá, ṣùgbọ́n ìjàjàǹgbara yìí ní ó sọ mí di bí mo ṣe wà.
Lónìí, mò ń sọ̀rọ̀ ní ohùn ìrara nípa àwọn ará Tibet ní kíkankíkan àti ìwúrí ọlọ́pẹ́ tí ìdánimọ̀ọ mi gẹ́gẹ́ bí ọmọ Tibet fún mi.
Nígbà tí à ń dìbò ìgbìmọ̀ akẹ́kọ̀ọ́, mo máa ń tẹnu mọ ọn pé ó yẹ kí àwọn tí wọ́n ayàsọ́tọ̀ ní aṣojú nígbà ìdìbò.
À ń fẹ́ aṣojú tí yóò rí i wípé à ń rí ẹtọ wa gbà lóòrèkóòrè.
Ìjìyà yóò wá sópin
Fún Lhamo, ayé tí ó pé pérépéré ni èyí tí kò sí ìdálọ́wọ́kọ́ tàbí ìyàsọ́tọ̀ - Òmìnira Tibet àti ìdádúróo rẹ̀ kọ́ ni ohun tí ó hún jẹ wá lẹ́sẹ̀.
Ìmísí ọjọ́ ọ̀la mi sí Tibet kan náà ni mo ní sì gbogbo àgbá-ńlá-ayé: Mo fẹ́ jẹ́ kí ẹ̀tọ́ tí àwọn ará Tibet ń jẹ gbádùn máà yàtọ̀ sí ti àwọn Canada, àwọn ni òmìnira láti lè sọ èrò ọkàn ẹni, òmìnira láti ní ìgbàgbọ́, òmìnira láti máà fi òṣèlú pá ẹniẹlẹ́ni lẹ́kún.
N ò ṣe ojúṣàájú fún àwọn ará Tibet láti ní àwọn ẹ̀tọ́ wọn yìí nìkan, ó wù mí kí àwọn tí wọ́n wá láti Hong Kong àti Taiwan, ìwọ̀-oòrùn Turkey, àwọn ẹgbẹẹgbẹ̀rún lọ́nà ẹgbẹ̀rún ní ìlọ́po méjì 60 ẹni ogúnléndé tí ó wà ní kárí ayé àti fún gbogbo àwọn ènìyàn láti jàǹfààní ẹ̀tọ̀ wọ̀nyí.
Ọ̀pọ̀ àwọn èèyàn láti Hong Kong ní ìgbàgbọ́ pé China tí ń lo agbára tìkúùkú, wọ́n sì ń lo ètò ìlú láti ṣẹ́ àwọn ọ̀tá àti àwọn ẹ̀yà tí kò pọ̀ lẹ́yìn.
Kódà ni Hong Kong, àyè láti sọ ọ̀rọ̀ ẹnu ẹni jáde àti láti bá èèyàn ṣe pọ̀ ti jákulẹ̀.
Àwọn ìpèníjà òṣèlú tí ó ń kojú wọn ní Hong Kong lẹ́yìn Àkójọpọ̀ Ẹgbẹ́ Alábùradà; 2014 Umbrella Movement kò ṣe àjòjì sí Chemi Lhamo, ṣùgbọ́n ó bá àwọn ará Hong Kong kẹ́dùn, ó pẹ̀tù sí wọn lọ́kàn pé kò kí wọ́n máà ṣe juwọ́ sílẹ̀:
Mo kọ́ ẹ̀kọ́ kan nínú àṣà àwọn Tibet nípa àìwàfúnìgbàpípẹ́: gbogbo nǹkan ni òpin yóò dé bá. Mo ní ìgbàgbọ́ pé ìjìyà gbogbo ń bọ̀ wá dópin...Mo ní ìrètí pé ọjọ́ kan ń bọ̀ tí mo máa wọ aṣọ Chuba mi lọ sí Tibet.
Àfilé iye owó fún gbígba ìwé ẹ̀rí ọmọ-ìlú-fún-ìrìnnà mú àwọn ọmọ Angola fi ẹ̀hónú hàn
Ní ibi ìfẹ̀hónúhàn ní Luanda, àmì náà sọ pé "30.500 Kwanzas kì í ṣe kékeré."
Àwòrán láti ọwọ́ọ Fernando Gomes, a gba àṣẹ láti lò ó.
Inú ń bí àwọn ọmọ orílẹ̀-èdè Angola látàrí iye owó ìwé ẹ̀rí ọmọ-ìlú-fún-ìrìnnà tuntun 30,500 kwanzas (ó tó 97 owó dollar) tí ìjọba ṣẹ̀ṣẹ̀ polongo ní ọjọ́ 21 oṣù Ṣẹẹrẹ.
2500 kwanzas (owó dollar orílẹ̀-èdè US mẹ́jọ) ni ó jẹ́ tẹ́lẹ̀tẹ́lẹ̀.
Ní àfikún, ìjọba ti pín iye owó irúfẹ́ ìrìnàjò tí ó wà sí ọ̀tọ̀ọ̀tọ̀, ó tò ó ní ẹsẹẹsẹ.
Lábẹ́ ìlànà tuntun yìí ni ìjọba yóò ti máa gba 45,250 kwanzas fún ìwé ìwọ̀lú ìdúró-sí-ìlú; 21,350 fún ìwé ìwọ̀lú ìrìnàjò-afẹ́; 36,500 fún ìwé ìwọ̀lú àgbàníbodè; 38,125 fún ìsúnsíwájú ìwé ìwọ̀lú iṣẹ́; 15,250 fún ìwé ìwọ̀lú ọ̀rọ̀ ìlera ara; àti 30,500 fún ìwé pélébé ìgbélùú.
Agbẹnusọ fún Ẹ̀ka Ìjọba tí ó ń ṣe àbójútó ètò ìforúkọsílẹ̀, Valdemar José, sọ fún àwọn akọ̀ròyìn ìbílẹ̀ Angola pé ìdíyelé fún ìwé ìrìnnà ìwọ̀lú lásán-làsàn lọ sí òkè nítorí owó gegere ni ó ń jẹ láti ṣe ìwé náà:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ìjọba rí i wípé ó tó àsìkò láti sún owó ìwé ẹ̀rí ọmọ-ìlú-fún-ìrìnnà, ó sì ti yọ ọwọ́ọ Kílàńkóo rẹ̀ kúrò nínú kíkó owó lé e lórí, kí ó ba lè ṣe, fún àpẹẹrẹ, pèsè omi, ináa mànàmáná àti àwọn ohun amáyérọrùn mìíràn.
Ohun èlò fún ìwé ẹ̀rí ọmọ-ìlú-fún-ìrìnnà máa ń gbọ́n owó mì, nítorí iṣẹ́ ìdáàbòbò oríi rẹ̀, tí àjọ ọba ń kówó lé lórí tẹ́lẹ̀ kí ó tó di ìgbà yìí.
Èyí jẹ́ ìrántí ohun tí ojú àwọn ọmọ Mozambique rí ní ìparí ọdún-un 2018, nígbàtí ìjọba pinnu láti fi owó kún ìwé àṣẹ gbogbo, bẹ́ẹ̀ náà ni ó bá ìwé àṣẹ ọkọ̀ wíwà, tí ìdíyelée rẹ̀ fi ìdá 500 gbéwó lórí.
Àfilé iye owó náà ti dá awuyewuye sílẹ̀.
Ìfẹ̀hónúhàn ọ̀dọ̀ tí ó tó bíi 100 wáyé ní ọjọ́ kẹ́rin oṣù Èrèlé, pẹ̀lú àtìlẹ́yìn ẹgbẹ́ àwọn ọmọ ìlú kan tí ó rí ìgbésẹ̀ ìjọba gẹ́gẹ́ bí ọ̀nà láti gbẹ́sẹ̀ lé ẹ̀tọ́ àwọn ènìyàn fún ìrìnàjò ṣíṣe.
Ìfẹ̀hónúhàn náà
Ìfẹ̀hónúhàn ní Luanda (ọjọ́ kẹrin oṣù Èrèlé).
Àwòrán láti ọwọ́ọ Simão Rossi, a lò ó pẹ̀lú àṣẹ.
Ní ọjọ́ kẹrin oṣù Èrèlé, Global Voices bá Fernando Gomes, ajìjàǹgbara ọmọ orílẹ̀ èdè Angola tí ó jẹ́ ọ̀kan lára àwọn alátìlẹ́yìn ìfẹ̀hónúhàn náà tàkùrọ̀sọ, láti mọ ohun gbogbo tí ó rọ̀ mọ́ ìṣẹ̀lẹ̀ náà.
Ó sọ fún wa:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Èyí [ni ọ̀nà kan] fún ìpèsí àkíyèsí ìjọba João Lourenço, wípé àfilé ìdíyelé kò yẹ nírú àsìkò yìí, nítorí owó náà ti ṣe gegere ju fún àwọn ọmọ ìlú.
Àti pé "iṣẹ́ ìdàgbàsókè ọrọ̀ Ajé orílẹ̀-èdè Angola" kò lé wáyé nípasẹ̀ àfilé owó orí, nítorí wípé àwọn ọmọ ìlú ni ó ń fi orí kó o, àwọn tí ó wà ní ipò ìjọba ní àǹfààní tí ó pọ̀ ní ìkáwọ́ọ wọn, tí ó ṣe pé àpò ará ìlú tí ó ń rùnpà ni wọ́n ti ń mú owó tí wọ́n ń ná.
Àwọn alátakò ti sọ pé ó ṣe pàtàkì láti rántí wípé ìwé ẹ̀rí ọmọ-ìlú-fún-ìrìnnà dúró fún ìdánimọ̀ ọmọ ìlú ní òkè òkun, torí ìdí èyí, kò ṣe é yẹ̀ sílẹ̀ fún wọn.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
A máa wà ní ojú òpópónà ní olú ìlú fún oṣù Èrèlé, ní àwọn ọjọ́ kọ̀ọ̀kan tí a yàn, ọjọ́ kẹrin oṣù Èrèlé ni ìwọ́de náà bẹ̀rẹ̀, àmọ́ ní ọjọ́ kéje ni a máa padà sí ojú òpópónà, tí a óò tún wà ní ọjọ́ kankànlá, tí a ó sì jábọ̀ ní ọjọ́ kẹtàlá, bí ìjọba kò bá yí ohùn padà.
Àwọn akọrin ewì-alohùn ráàpù, Lilo Kwanza àti Adérito Gonçalves, kọ orin kan, tí wọ́n sì ya àwòrán-an orin tí ó dá lóríi ìwọ́de ìfẹ̀hónúhàn yìí, "Ìwé ẹ̀rí ọmọ-ìlú-fún-ìrìnnà 30,000" ni àkọlé orin náà, tí ó ń ṣe ẹ̀fẹ̀ lórí iye owó tabua tí ọmọ-ìlú yóò san fún ìwé ìrìnnà.
Ó ku ọjọ́ díẹ̀ kí ìwọ́de náà ó kò, ajàfúnẹ̀tọ́ ọmọ orílẹ̀-èdè Angola Pedrowski Teca sọ wípé ìwé ẹ̀rí ọmọ-ìlú-fún-ìrìnná pọn dandan ju ìwé ìdánimọ̀ pélébé lọ, ó rọ àwọn ènìyàn láti kọ́wọ̀ọ́ rìn, nítorí àìkọ́wọ̀ọ́ rìn, ní í ṣe ikú pa ọmọ ejò:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Àwọn àjọ àgbáyé ti dẹ̀yìn kọ Òfin Ìṣíkúrò tí ó pàṣẹ àfilé ìdíyelé tí ó gbéra nílẹ̀ fìrì tí ó sì lọ òkè lálá.
OBS: Ìwé ìdánimọ̀ pélébé (B.I) wúlò gẹ́gẹ́ bí àmì ìdánimọ̀ ní àárín ìlú Angola.
Ní ẹ̀yìn odi ìlú Angola, pánda tí kò wúlò ni ìwé ìdánimọ̀ pélébé, kò sí àmì ìdánimọ̀ kan tí ó wà bí kò ṣe ìwé ẹ̀rí ọmọ-ìlú-fún-ìrìnnà.
Àwa, tí a wà nínú ìlú, ni a ó fi ààbò bò tí a ó sì ké pe àwọn aráa wa ní òkè òkun, kí àwọn náà ó ké gbàjarè, nítorí ìwé ẹ̀rí ọmọ-ìlú-fún-ìrìnnà ṣe kókó fún wọn.
Kí ìròyìn náà ó ba hó ye létí àwọn ènìyàn, ajàfúnẹ̀tọ́ọ nì àti akẹ́kọ̀ọ́ Ifáfitì, David Mendes, kọ, ní ọjọ́ ìwọ́de náà, iṣẹ́-ìjẹ́ fún ààre orílẹ̀-èdè Angola João Lourenço:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ọmọ-ẹgbẹ́ ààrẹ João Lourenço, kì í ṣe nítorí èyí ni àwọn aráa Angola ṣe yàn ọ́ sípò, kò sí ibi tí o ti sọ nínú ìpolongo ìléríi rẹ, o kò sọ pé ìwé ẹ̀rí yóò gbówó lórí, síbẹ̀ kí ni ò ń rò?
Kí ni ẹ fi ṣe ohùn àwọn mẹ̀kúnnù?
A ti rí ìrora látàrí àwọn àfilé ìdíyelé, ǹjẹ́ o mọ ìṣòro tí ó ń fà fún àwọn ará ìlú?
A kò tilẹ̀ mọ ẹni náà tí ó tọ́ láti tukọ̀ orílẹ̀-èdè Angola, báwo ni ọ̀dọ́ tí kò níṣẹ́ tí kò lábọ̀ yóò ṣe rí owó gba ìwé ẹ̀rí?
Pẹ̀lú gbogbo rẹ̀, ìjọba kò ì tíì sọ tó, tàbí kí ó kéde láti sọ bóyá òun yóò mú ìdíyelé náà wálẹ̀.
Àyájọ́ Ọjọ́ Òmìnira ní Trinidad àti Tobago - àmọ́ ǹjẹ́ orílẹ̀-èdè náà ní òmìnira bí?
Citizens examine what stands in the way of true freedom
Ère Orin Ìràpadà, Ọgbà Òmìnira, Jamaica. Àwòrán láti ọwọ́ọ Mark Franco, a gba àṣẹ láti lò ó.
Ọjọ́ 1 oṣù Ògún ni ọ̀pọ̀ agbègbè tí ó wà ní Caribbean mọ̀ sí Àyájọ́ Ọjọ́ Òmìnira, tí í ṣe ọjọ́ tí a máa ń sààmi ìgbòmìnira àwọn ọmọ Adúláwọ̀ t'ó jìyà ní àsìkò okòwò ẹrú orí òkun atlantic.
Trinidad àti Tobago jẹ́ àkọ́kọ́ nínú àwọn orílẹ̀-èdè ní àgbáyé tí yóò ya ọjọ́ sọ́tọ̀ láti fi sọríi ìfòpin sí òwò ẹrú, àmọ́ lẹ́yìn-in 34 ọdún tí ìsinmi àpapọ̀ náà fi ẹsẹ̀múlẹ̀ àti ọdún 185 lẹ́yìn-in tí Àbá òfin Ìfòpin sówò-ẹrú kọ́kọ́ wáyé, awuyewuye ṣì ń lọ lóríi wípé bóyá erékùṣù-ìbejì olómìnira náà ní òmìnira tàbí kò ní.
Nínú ọ̀rọ̀ọ rẹ̀ nípa òmìnira ní ọjọ́ 27, ọdún-un, Alákòóso Ìlú Dókítà. Keith Rowley ṣàkíyèsí wípé ní àárín àwọn ọmọ bíbíi Trinidad àti Tobago, àwọn tí ó jẹ́ ọmọ Adúláwọ̀ "kol ṣe dáadáa tó bí ó ṣe yẹ."
Rowley sọ wípé ìwà-ipá tí í ṣe ti ènìyàn dúdú, ìrírí ọ̀dọ̀, ní láti máa ṣe ìwúrí fún àwọn ọmọìlú láti "fiyèsí, ṣe àfihàn àti ṣe ìtàkùrọ̀sọ pàtàkì nípa ibi tí a wà gẹ́gẹ́ bí orílẹ̀-èdè."
Alága Ìgbìmọ̀ Àtìlẹ́yìn Òmìnira ti orílẹ̀-èdè náà, Khafra Khambon, gbà.
Àwọn ìwé àpilẹ̀kọ kan sí olóòtú fi àwọn àpẹẹrẹ okòwò ẹrú ìgbàlódé láwùjọ hàn èyí tí ó fi hàn wípé òmìnira tòòtọ́ ṣì ku díẹ̀ káàtó, nígbà tí àwọn mìíràn gbìyànjú láti sọ ọ́ di ọ̀rọ̀ òṣèlú, bí wọ́n ṣe ń tako àwọn iṣẹ́ ìlú àti àṣà.
Ìwé ìròyìn Trinidad Express yàn láti kọ èròo rẹ̀ nípa Àyájọ́ Ọjọ́ Òmìnira tí ó dábàá wípé Rowley, Kambon, àti ajàfẹ́tọ̀ọ́ ọmọ-ènìyàn Pearl Eintou Springer ṣì sọ nígbàtí wọ́n sọ ìdí tí àwọn ọmọìlú Trinidad àti Tobago tí ó jẹ́ ènìyàn dúdú ò fi ṣe dáadáa tó:
Ó rọrùn fún ẹgbẹ́ tí ó dúró ṣinṣin láti dá ètòo ẹlẹ́yàmẹyà àti ìtẹ̀bọlẹ̀.
Àwọn tí kò bá ètò náà lọ yóò di aláìṣetó tí wọ́n á sì di ẹni àgbésẹ́yìn sí ipò kejì tàbí èyí tí ó burú ju bẹ́ẹ̀ lọ.
Ọ̀pọ̀lọpọ̀ àwọn ètòo wa, ẹ̀kọ́ tí í ṣe baba, ń gbé àwọn ènìyàn sí ipòo tálákà, kò sì fún wọn ní àǹfààní lẹ́ẹ̀kan sí i.
Gbogbo ètò ni ó ní òṣùwọ̀n, tí ó ṣì jìnà gbégbérégbé sí òkè.
Àwọn tó bá ara wọn ní ìsàlẹ̀ ní ìṣòro láti bá àwọn tí ó wà ní òkè ṣe.
Iyì-ara-ẹni máa ń relẹ̀, tí èyí yóò sì mú wọn hu ìwà-ipá láti jà fún ẹ̀tọ́ọ wọn láwùjọ.
Ajábọ̀-ìròyín Arthur Dash gbóríyìn fún "ìṣẹ̀lẹ̀-àtẹ̀yìnwá ìdàgbàsókè" orílẹ̀-èdè náà ní ti ọ̀ràn-an ẹ̀yà, àmọ́ ó tún dá àbá wípé ìṣòro náà ju bí àwọn ti ṣe rò lọ, ó sì mú u ní àbá pé ó yẹ kí ọ̀rọ̀ alákòóso ìlú jẹ́ ìwúrí fún ọmọìlú láti ṣe ìwádìí fínnífínní sí bí ẹlẹ́yàmẹyà nínú ilé-iṣẹ ṣe ń pín àwọn ènìyàn sọ́tọ̀ọ̀tọ̀.
Àwọn òǹlò ẹ̀rọ-alátagbà sọ ti wọn. Òǹlò Facebook Adrian Raymond sọ:
Ní ọjọ́ òní a ṣe ìrántí àti ìsààmì òmìnira àwọn babańláa wa nínú ìgbèkùn ara ti òwò ẹrú.
Ní òní, lẹ́yìn ọ̀pọ̀lọpọ̀ ọdún, àwa ọmọ ẹrú tí à ń jà fitafita fún àjogúnbá ìjọba amúnisìn.
Àwọn àjogúnbá tí ó gbèèrú àti tí ó ní ìmúgbòrò ti di gbẹndẹ́kẹ: A ò kí ń ṣe òǹrorò, a ò kí ń ṣe oníjàgídíjàgan, a ò kí ń ṣe apanijẹ, a ò kàn kí ń ṣe ọ̀daràn àti ọmọ-ìta.
Olórí ni wa, aronújinlẹ̀ ni wa, ọlọ́pọlọ pípé ni wa, onímọ̀ ni wa.
Obama ni wá, Garvey ni wa, Marley ni wa, Angelou ni wa, Walcott ni wa.
Ẹ jẹ́ ká mọ̀ wípé ìyàsọ́tọ̀ọ̀tọ̀ nípa ti àwọ̀ ara ni ogún tí ó ń pín wa níyà.
Ẹ jẹ́ kí á ṣe ìṣèlú tó kún fún ọ̀wọ̀; ẹ dẹ́kun à ń ba dúdú jẹ́ ní etí àwọn ènìyàn...
Ẹ jẹ́ ká ṣ"àjọyọ̀ àtúnrí àwọn ìgbàgbọ́ọ wa.
Wọ́n gba ẹ̀sìn àwọn babańláa wa, wọ́n mú ìgbàgbọ́ àti ohun iyìi wa kúrò ní ọkàn-an wa.
Ní ayé òde òní tí ẹ̀rọ ayélujára mú iṣẹ́ ìwádìí rọrùn, ó yẹ kí o ṣe àyẹ̀wò sí ìgbàgbọ́ àwọn babańláa wa, ìbọ̀wọ̀ àti ìmọrírì àgbà, gbígba ìwùsàsí ẹni ìtẹnumọ́ ẹwùn àti èrè ìwà ẹni, ìgbàgbọ́ ń bẹ nínú ẹbí, nínúu mọ̀lẹ́bí, nínú ìletò, nínúu àdúgbó.
Òmìnira yìí faramọ́ ẹni tí o jẹ́, ibi tí o ti ṣẹ̀ wá, ẹ̀jẹ̀ àti ìṣẹ̀lẹ̀-àtẹ̀yìwá tí ó wà nínú iṣan-ẹ̀jẹ̀.
Gbá iyìi rẹ̀ mú, àṣàà rẹ, àti ìdánimọ̀ọ rẹ.
Àwọn ọmọ Bangladeshi lo ẹ̀rọ-alátagbà fi gbógun ti àjàkálẹ̀ àìsàn ibà-ẹ̀fọn
Ọ̀gọ̀rọ̀ l"ó ń d'orí kọ ẹ̀rọ-alátagbà lọ láti gba ẹ̀jẹ̀
Ẹ̀fọn Aedes albopictus, tí ó máa ń gbé kòkòrò ibà ká.
Àwòrán láti oríi Wikipedia, James Gathany, CDC ni ó ni àwòrán, àwòrán Òde.
Ní àárín ọdún, mélòó kan tí ó kọjá, pàápàá ní àsìkò ìjì ọdọọdún monsoon, iye àwọn tí àìsàn-an ibàa ẹ̀fọn ti kọlù ní Bangladeshì ti lékún síi.
Ní ọdún yìí, àwọn tí àìsàn-an ibàá kọlù tó bíi 7,179, àwọn - 2800 ní sáà kínní osùu Agẹmọ nìkan.
Bí ètò ìjọba ò ṣe dántọ́ tó láti borí àjàkálẹ̀ àìsàn ibà tí ó gbòde yìí, àwọn ènìyàn ń gbẹ́kẹ̀le ẹ̀rọ-alátagbà láti fi sọ ẹ̀dùn-un ọkàn-an wọn, pín àlàyé nípa ìtànkálẹ̀ kòkòrò náà, àti ṣe ìkéde nípa bí àwọn ènìyán ṣe le dá ààbò bo ara wọn.
Àkọsílẹ̀ Àìsàn Pọ̀ Sí i Ní Osù Agẹmọ
Ilé ìwòsàn gba àwọn aláìsàn ibà ẹ̀fọn 403 tí ó pọ̀ jù lọ ní ọjọ́ 22 osù Agẹmọ.
Gẹ́gẹ́ bí àwọn onímọ̀ kan ṣe rò, ipa ìyípadà ojú-ọjọ́, òjò àìdágbá kan, ojú-ọjọ́ tó ń ṣe ségesège, àti àìṣèmọ́tótó ni ọ̀dádá tí ó ń dá àtànkálẹ̀ ibà sílẹ̀.
Àwọn mìíràn sọ wípé ibà ẹ̀fọn ti ọdún nìí ń ṣekú paon ju ti ẹ̀yìn wá lọ. Ní ti òǹlò Twitter Md. Saif:
"Ibà-ẹ̀fọn àti àmìi rẹ̀ ní ọdún yìí ti yàtọ̀ nítorí ìdí èyí ni o fi ní láti tọ oníṣègùn rẹ̀ lọ ní kété tí o bá ti ní ibà náà" - gẹ́gẹ́ bí ògbólògbó onímọ̀ ìlera ti Ilé-ìwòsàn Bangabandhu ti sọ.
Àwọn ẹ̀yà ara àwọn aláìsàn tí amodi tẹ̀ ti ń daṣẹ́ sílẹ̀ - a kò gbọ́ èyí rí.
Nínú ìfọ̀rọ̀wánilẹ́nuwò pẹ̀lú ìwé ìròyìn Bangla Tribune, Dókítà Gulzar sọ wípé kò sí bí a ṣe lè wo ibà ẹ̀fọn yìí nígbà àkọ́kọ́ tó, kí ó máà tún ṣeni lẹ́ẹ̀ẹkejì.
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ibà-ẹ̀fọn ti ọdún yìí jẹ́ tuntun, ó sì yára pa ènìyàn.
Ó sì ń fa àmì ìfòyà.
Ohun tí ó lè fà á lè pọ̀ - ọ̀pọ̀ ni ó kó àìsàn ní ọdún tí ó kọjá, tí wọn kò fura.
Bí ó bá tún tẹ̀ wọ́n ní ẹ̀rìn kejì, sààárè ń sún mọ́ nìyẹn.
Ìròyìn nípa àjàkálẹ̀ àìsàn yìí ń gba gbogbo orí ẹrọ-alátagbà kan tí ó sì ń mú àìbalẹ̀ara àti ọkàn bá ọ̀pọ̀lọpọ̀ àwọn òǹlo ẹ̀rọ-alátagbà.
Shofiq Ahmed pín Túwíìtì kan nípa ìròyìn àìsàn tuntun:
Àwọn dókítà méjì kan náà kú látàrí ibà-ẹ̀fọn, èyí sì ti ń mú kí àwọn ènìyàn ó máa bẹ̀rù.
Ilé-ẹjọ́ Gíga Dhaka ti fi àṣẹ pe Ọ̀gá Àgbà Ètò Ìlera ti ìjọba.
Àwọn tí ó ń kú nh pọ̀ ọ́ sí i.
Ǹjẹ́ ìjọbá ń ṣe tó?
Ojú-ìwé Facebook ti BBC Bangla rọ àwọn òǹkàwée rẹ̀ láti jábọ̀ àwọn ìgbésẹ̀ akin tí àwọn òníṣẹ́ ìlú Dhaka ń gbé láti gbógun ti ẹ̀fọn.
Òǹlò Mohammad Mynuddin jábọ̀ ìfàsẹ́yìn láti ọwọ́ àwọn òṣìṣẹ́ ìjọba láti kápá àjàkálẹ̀ náà:
A ò tíì rí nǹkan.
Òṣìṣẹ́ Àjọ Ìlú kan ti sọ wípé yóò tó ọ̀sẹ̀ mélòó kan kí egbògi ìdáààbòbò tí yó sì dín ẹ̀fọn kù.
Ó yà mí lẹ́nu 🤔🤔
Àwọn kan lérò wípé ìjọba ò mú kiní ibà-ẹ̀fọn ọ̀hún ní kanpá, àwọn ọmọìlú ń lo ẹ̀rọ-alátagbà mú kí àwọn ènìyàn ó mọ̀ nípa kòkòrò náà.
Health Barta gbé fídíò kan sí oríi YouTube tí ó ń ṣe àlàyé lẹ́kùnúnrẹ́rẹ́ ohun tí ó pọn dandan láti ṣe bí èèyán bá ní ibà-ẹ̀fọn:
Ọ̀gọ̀rọ̀ l"ó ń d'orí kọ ẹ̀rọ-alátagbà lọ láti gba ẹ̀jẹ̀ fún àwọn aláìsàn.
Òǹlo Sajid Islam Khan túwíìtì pé òún nílò ẹ̀jẹ̀ fún àbúrò òun tí ibà-ẹ̀fọn ń bá fínra.
Hannan Gazi náà se àgbéjáde tirẹ̀:
Àmì ibà-ẹ̀fọn àti àtiṣe..
Ní àárín-in àjàkálẹ̀ náà, Alákòóso-ìlú Àríwá Dhaka ti fagilé ìsinmi ránpẹ́ àwọn ikọ̀ tí ó ń rí sí pàntí kíkó àti ìgbégidínà àpọ̀si ẹ̀fọn.
Síbẹ̀síbẹ̀, fún ìdáààbò àwọn ènìyàn, ṣíṣe ṣì kú.
Àdàwólulẹ̀ ilé ayé-àtijọ́ ọlọ́dún-un 150 fi àìkáràmáìsìkí ìjọba sí àwọn ibi àjogúnbáa Bangladesh hàn
Ilé àjogúnbá náà di àwópalẹ̀ pẹ̀lú bí Ilé-ẹjọ́ Gíga ṣe pa àṣẹ.
Ẹgẹrẹmìtì "Jahaj Bari" kí ó tó di àdàwólulẹ̀.
Òun ni ilé àkọ́kọ́ àyàgbé ní olú-ìlú Bangladeshi, Dhaka, a kọ́ ọ ní ọdún-un 1870. Àwòrán láti ọwọ́ọ Shakil Ahmed, a fi àṣẹ lò ó.
Ní Dhaka, ilé àjogúnbá ọlọ́gọ́rùn-ún ọdún kan di àdàwólulẹ̀ pátá ní alẹ́ ọjọ́ Ìtunu Àwẹ̀ 5, oṣù Òkúdù 2019.
Ní nǹkan bíi ọdún-un 1870 ni a kọ́ ilé náà tí ó fẹ́ẹ́ dà bíi ọkọ̀ ojú-omi, tí àwọn ọmọ ìbílẹ̀ ń pè ní "Jahaj Bari," òun sì ni ilé àyágbé àkọ́kọ́ ni olú-ìlúu Bangladesh.
Àdàwólulẹ̀ tí a da ilé yìí ti mú kí àwọn ọ̀pọ̀ ènìyàn ó sọ ẹ̀dùn ọkàn-an wọn síta lórí àìbìkítà fún àwọn ilé tí ó jẹ́ ohun ìṣúra Dhaka.
Ìròyìn fi yé wípé àwọn ọmọ ẹgbẹ́ òṣèlú tí ó wà lórí ipò ìyẹn Awami League (AL) gbé ẹ̀rọ tatapùpù wá sí ibẹ̀, wọ́n sì da ilé náà wó.
Àwọn tí ó wá ṣiṣẹ́ náà sọ wípé olóríi àwọn, ọmọ ìgbìmọ̀ ìbílẹ̀ (Dhaka-7) Haji Md. Salim, ti ra ilẹ̀ náà láti fi kọ́ ilé alájà tó pọ̀ sí ibùdó náà.
Bákan náà àwọn alátìlẹ́yìn AL sọ wípé ilé àtijọ́ náà kò sí lóríi àwọn ibi àjogúnbá tí ó wà nínú àkọsílẹ̀.
Ní ọjọ́ 13, oṣù Ògún ọdún-un 2018, Ilé-ẹjọ́ Gíga Dhaka pàṣẹ fún àjọ ìjọba tí ó ń rí sí ètò ìdàgbàsókè ìlú ní ìlànà tìgbàlódé ní Dhaka láti máà wó tàbí tún àwọn ilé àjogúnbá tí ó wà ní olú-ìlú náà tó bíi 2,200 kọ́.
Jahaj Bari wà nínú àwọn ilé àkọ́pọ̀ Waqf (mortmain) tí kò ṣe é tà.
Gẹ́gẹ́ bí alákòóso Bangladesh Waqf Administratioń ṣe sọ, gbígba àṣẹ pọn dandan láti gbé iṣẹ́ sílẹ̀, tà tàbí ṣe àtúnṣe sí ohunkóhun tí ó bá jẹ́ ti Waqf.
Èyí kò rí bí ajàfẹ́tọ̀ọ́ AL náà ti ṣe wí, kò sí ohun tó jọ ọ́, kò sí àṣẹ tí ó ní kí wọ́n tà tàbí wó ilé tí à ń sọ̀rọ̀ọ rẹ̀ yìí.
Nínú oṣùu Ẹrẹ́nà ọdún-un 2019, a gbé ìgbésẹ̀ kan láti da ilé náà wó lulẹ̀.
Urban Study Group, ẹgbẹ́ aṣiṣẹ́ ọ̀fẹ́-tí-kò-ní-èrè tí ó máa ń fi ààbò fún àwọn ohun àjogúnbá Dhaka Àtijọ́ fi ìwé ẹ̀dùn ìdáwọ́dúróo àdàwólulẹ̀ náà ránṣẹ́ sí àwọn tí ọ̀rán kàn, tí ó sì mẹ́nu ba àṣẹ Ilé-ẹjọ́ Gíga.
Síbẹ̀, bí ìwé ìròyìn ṣe jábọ̀, díẹ̀ lára àwọn ọmọ ìbílẹ̀ ń yọ̀ fún àdàwólulẹ̀ ilé náà.
Wọ́n ò mọ̀ pé ilé náà ti di ẹgẹrẹmìtì, ó sì lè wò lulẹ̀ kí ó wó lù wọ́n - tí í ṣe àpẹẹrẹ àìmọ̀kanmọ̀kàn àwọn ènìyàn sí ìpamọ́ ohun àjogúnbá àti àtìlẹ́yìn fún àtúnṣe sí ilé àtijọ́ tí ó wà ní Bangladesh.
Àjogúnbá Ìṣẹ̀lẹ̀ Àtẹ̀yìnwá - ọ̀rọ̀ tí ò jẹ́ mọ́ nǹkan
Ọ̀pọ̀ ènìyàn l'ó fi ẹ̀dùn ọkàn-an wọn hàn nígbà tí wọ́n gbọ́ nípa àmúdipẹ̀tẹ́lẹ̀ ilé náà.
Shuvra Kar kọ sí oríi Facebook:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Àjogúnbá , ìtàn-ìṣẹ̀lẹ̀-àtẹ̀yìnwá, àṣá jẹ́ ọ̀rọ̀ tí kò já mọ́ nǹkan ní orílẹ̀-èdè yìí!
Òǹkọ̀wé Tania Kamrun Nahar tan ìmọ́lẹ̀ sí ìdí tí kò fi yẹ kí ilé yìí di àdàwólulẹ̀:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ilé alájà-mẹ́ta náà "Jahaj Bari" ní àwọn iṣẹ́ ọnà tí ó yàrà ọ̀tọ̀ lára ní ara irin àgbọ́wọ́lé gun àkàsọ̀ .
Iṣẹ́ ọnà aláràbarà ti orí òrùlé ibi ìbojúwòta gígùn.
Ọ̀kanòjọ̀kan ọnà ni ó wà ní ara ilé náà - àwọn àràbarà ọnà abẹ́ àjà àti bẹ́ẹ̀ bẹ́ẹ̀ lọ.
Àwọn òpó ní àwòṣe ọnà ilée ionic àti Corinthian.
Ọnà ara ilé náà kọjá àfẹnusọ tí a kò le è rí lára àwọn ilé mìíràn ní àwọn agbègbè àtijọ́ọ Dhaka.
Fún ìdí èyí, kò yẹ kí ilé náà di àdàwólulẹ̀.
Ọdún-un 1610 ni Dhaka di olú-ìlúu Bengal, ìyẹn ogójì ọdún sẹ́yìn.
Ní sáàa Mughal àti ìjọba amúnisìn British, ọ̀pọ̀lọpọ̀ ilé tí a kọ́ ni ó ní ìtàn-ìṣẹ̀lẹ̀-àtẹ̀yìnwá àti àjogúnbá ìlú náà kan tí ó rọ̀ mọ́ ọn.
Àmọ́ púpọ̀ nínú àwọn ilé wọ̀nyí ni ó ti wó láti ọjọ́ pípẹ́.
Àwọn tí ó ṣì ń dúró ti di ẹgẹrẹmìtì, èyí á mú kí àwọn kan ó máa lọ (ṣe ayédèrú ìwé láti) gbẹ́sẹ̀ lé ilé wọ̀nyí.
Àpẹẹrẹ kan ni Bara Katra, àrágbáramúramù ilé tí ó ní ìtàn-ìṣẹ̀lẹ̀-àtẹ̀yìnwá tí Mir Abul Qasim, Diwan (alága ètò ìṣúná) ti ó jẹ́ ọmọba Shah Shuja Mughul kọ́ ní nǹkan bíi 1644 àti 1646.
Ó jẹ́ nǹkan ìbànújẹ́ wípé ilé náà ti ṣe tán, ó lè wó nígbàkigbà látorí àìṣàtúnṣe, àìkáràmáìsìkí ohun àjogúnbá, àti ìbàjẹ́ tí àwọn tí ó gbé ilé láì gba àṣẹ ń fà.
Bara Katra, àwòṣe ilé kíkọ́ ìbílẹ̀ Àárín gbùngbùn Asian caravanserais ni a fi kọ́ ọ, ó sì ní ọwọ́ọ àwòṣe Mughal náà.
Ragib Hassan ni ó ní àwòrán ní oríi Wikipedia. CC BY 2.5
Muntasir Mamun ti kọ àìmọye ìwé lóríi ìtàn-ìṣẹ̀lẹ̀-àtẹ̀yìnwá àti àjogúnbá ìlúu Dhaka.
Ó kọ sínú ìwé ìròyìn ìbílẹ̀ẹ Bhorer Kagoj:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Mo ti rawọ́ ẹ̀bẹ̀ sí àwọn aláṣẹ fún ogójì ọdún tí ó kọjá láti gba àwọn ilé àjogúnbá bíi Bara Katra àti Choto Katra sílẹ̀ lọ́wọ́ àwọn tí ó fẹ́ pa ìtàn àtẹ̀yìnwá rẹ́.
Ṣùgbọ́n kò sí ẹni tí ó dá mi lóhùn.
Kí ni ká sọ? Nígbà tí ẹ̀ka tí ó ń ṣe àkópamọ́ sítám̀pù ti wo ògiri àtijọ́ àmọ̀káyée Lalbagh Fort láti fi ṣe àyè ìgbọ́kọ̀sí.
Báwo ni a ó ṣe dojú ìjà kọ ìwà òmùgọ̀?
Ilé oníròyìn orí-ayélujára kan ti ṣe àtẹ̀jáde àbájáde ìwádìí tí ó jinlẹ̀ nípa àìkáràmáìsìkí ìjọba lóríi àwọn ilé àjogúnbá àti àwọn alẹ́nulọ́rọ̀ tí ó ń gbìyànjú láti da àwọn ilé tí ó kù wó:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ilé tí ó wà ní ipò.14 ní orí ìwé àkọsílẹ̀ àjogúnbá ti di wíwó.
Apá kan lára àwọn ilé àwòṣífìlà tí ó wà ní Sutrapur kò ṣe é rí mọ́n.
Iṣẹ́ àtúnṣe sí àwọn àjogúnbá ìgbàa Mughal ní mọ́ṣálááṣí Bangshal Mukim Bazar Jam-e àti mọ́ṣálááṣí Siddique Bazar Jam-e ti di ohun ìgbàgbé nítorí ojú àpá ò le è jọ ojú ara, ó ti yàtọ̀.
Àmọ́ ṣá, ó ní àṣẹ ìjọba tí ó fi ààbò bo àwọn ilé àjogúnbá, àwọn agbèfúnjọba ti agbègbèe Rajdhani Unnayan Kartripakkha àti Àjọ Ìlúu Dhaka kò ṣe ohun tí ó yẹ kí wọn ó ṣe.
Àìṣojúṣe wọn ni ó fà á tí àwọn olóṣèlú olójúkòkòrò ṣe ń gba àwọn ilé àtijọ́ tí wọ́n sì ń dà wọ́n wó lulẹ̀.
Ẹgbẹ́ Urban Study ti ṣe àgbékalẹ̀ ìwọ́de àti àkójọ àwọn ènìyàn tí yóò fi ẹ̀hónú àdàwólulẹ̀ wọ̀nyí hàn.
Bẹ́ẹ̀ náà ni wọ́n gbèrò láti ṣe ìkéde nípa ìdààbò bo àwọn ilé àjogúnbá tí ọ̀rán kàn.
Àwòrán ìsàlẹ̀ yìí ni àwọn ilé àjogúnbáa Bangladeshi tí àdàwólulẹ̀ ń bá:
Ilée Zamindar àtijọ́ kan ní Nazira Bazar ní agbègbèe Àtijọ́ọ Dhaka ti ń di wíwó lulẹ̀. Àwòrán láti ọwọ́ọ Shakil Ahmed. A lò ó pẹlú àṣẹ.
Aàfin Nimtali, òun ni ibùgbé Gómìnà Dhaka ní ayée Ìjọba Mughal.
Ìloro àbáwọlé ìwọ̀-oòrùn-un ààfin náà nìkan ló ṣì ń dúró.
Àwòrán láti ọwọ́ọ Shakil Ahmed, a lò ó pẹlú àṣẹ.
ShankhaNidh Èyí ni ilé ọgọ́rùn-ún ọdún sẹ́yìn mìíràn ní Dhaka.
Láìsí àmójútó, ilé yìí ṣì dúró.
Àwòrán láti ọwọ́ọ Shakil Ahmed. A lò ó pẹlú àṣẹ.
Northbrook Hall tàbí Lal Kuthi - Fritz Kapp ni ó ya àwòrán yìí ní ọdún-un 1904.
Ilé yìí ṣì ń dúró lónìí.
Oríi Wikipedia ni àwòrán yìí wà. Ojú Òde
China fi ọwọ́ọ ṣìnkún òfin mú ayàwòrán eré orí ìtàgé nítorí pé ó tún àwòrán ìgò ọtí-líle kan tí ó ń tọ́ka sí Ìpanìyànnípakúpa Tiananmen pín
Àwọn ìgòo Baijiu ń ṣe ìrántí ìpànìyànnípakúpa Tiananmen náà.
Jennifer Creery ni ẹni tí ó kọ ìròyìn yìí, tí Ilé Iṣẹ́ Atẹ̀wé Olómìnira Hong Kong sì tẹ̀ ẹ́ jáde ní ọjọ́ 24 oṣù Èbìbí ọdún-un 2019.
Ohùn Àgbáyé ṣe ẹ̀dàa ìròyìn náà ní abẹ́ ìtọwọ́bọ̀wé àjọṣe pọ̀ ìkóròyìnjọ.
Àwọn aláṣẹ ìjọba China ti fi ayàwòrán eré aṣakọ̀sílẹ̀-ìṣẹ̀lẹ̀ Deng Chuanbin sí àtìmọ́lé lẹ́yìn tí ó ṣe túwíìtì àwòrán ìgò ọtí-líle kan tí a sààmìi "64" sí lára - tí ó ń tọ́ka sí ọjọ́ burúkú Èṣù gbomi mu Ìpaninípakúpa tí ó wáyé ní Tiananmen Square ní ọjọ́ 4, oṣù Òkúdù ọdún-un 1989.
Ìgò ọtí-líle 64
Ọdún-un 2016 ni a ṣe ìgòo ọtí-líle náà, ìyẹn ní ìrántí ọdún kẹtàdínlọ́gbọ̀n tí ìṣẹ̀lẹ̀ láabi ọjọ́ 4 oṣù Òkúdù wáyé.
Orúkọ tí a pe ọtí-líle náà ni "8 wine 64."
Bí a ti ṣe ń pe "wine" ní èdèe Putonghua náà ni à ń pe "9."
Ààmì ara ìgò náà ní àwòrán "Ọkùnrin ọkọ̀-ogun" tí a kọ "Máà ṣe gbàgbé, máà ṣe sọ̀rètí nù."
Ó sì tún fi han gbangbagbàngbà pé Beijing ni a ti ṣe ọtíi wáìnì náà tí ó ní ìdá 64 iye ọtí-líle nínú tí ó sì ti wà nílé ìtajà fún ọdún mẹ́tadínlọ́gbọ̀n.
A fi ọwọ́ọ ṣìnkún òfin mú àwọn ọmọkùnrin orílẹ̀ èdèe China mẹ́rin, Fu Hailu, Zhang Jinyong, Luo Fuyu àti Chen Bing, ní ọdún-un 2016 fún ìṣẹ̀lẹ̀ ìgò ọtí-líle tí a sì fi ẹ̀sùn-un "rírú ìṣẹ́po agbáraiìlú sókè."
Ìgbẹ́jọ́ Fu, Zhang àti Luo's wáyé ní ibìkan ní Ilé-ẹjọ́ Àwọn Ènìyàn Agbedeméjì Chengdu nínú oṣù Igbe.
Ọ̀kọ̀ọ̀kan wọn gba ìdájọ́ ìgbà ọdún mẹ́ta ní ẹ̀wọ̀n pẹ̀lú ìdádúró ọdún mẹ́rin sí márùn-ún.
Nítorí pé Chen kò gbà wípé òun dá ẹ̀ṣẹ̀, ó sì wà lábẹ́ẹ ṣìgún òfin.
Pẹ̀lú ìdádúró ìránlẹ́wọ̀n, àwọn mẹ́tẹ̀ẹ̀ta ṣì wà lábẹ́ ìṣọ́:
Ìfọwọ́ọ ṣìnkún òfin múni nítorí àtúnpín túwíìtì
Ní ìpalẹ̀mọ́ ìsààmì ọgbọ̀n ọdún tí ìṣẹ̀lẹ̀ ọjọ́ 4, ayàwòrán eré orí ìtàgé Deng Chuabin ti di ẹni tí ọ̀rọ̀ ìgò ọtí-líle 64 ń dá sẹ̀ríà fún lọ́wọ́lọ́wọ́.
Ọlọ́pàá Sichuan fi ọwọ́ọ ṣìgún òfin mú Deng ní ilée rẹ̀ ní Yibin ní ọjọ́ Ẹtì tí ó kọjá, lẹ́yìn wákàtí díẹ̀ tí ó ṣe àtúnpín àwòrán-an Twitter kan tí ó jẹ́ ti ìgò ọtí-líle 64, gẹ́gẹ́ bí Iléeṣẹ́-tí-kìí-ṣe-tìjọba, Adáààbòbo Ẹ̀tọ́ Ọmọ ènìyàn ti China (CHRD).
Ayàwòrán náà gba ìpè àwọn ọlọ́pàá lẹ́yìn-in ọgbọ̀n ìṣẹ́jú lẹ́yìn tí ó túwíìtì àwòrán náà pẹ̀lú wípé lẹ́sẹ̀kẹsẹ̀ ni ó mú un wálẹ̀, bẹ́ẹ̀ ni CHRD ṣe ti sọ.
Àwọn ọlọ́pàá fi agbára gba ẹ̀rọ ìbánisọ̀rọ̀ alágbèéká mẹ́ta, ẹ̀rọ ayárabíàṣá kọ̀mpútà kan, ẹ̀rọ ayárabíàṣá àgbélétan kan, iPad, ike pélébé ìrántí àti ẹ̀rọ ayàwòrán kékeré kan nígbà tí wọ́n wá sí ilée rẹ̀.
Deng ti wà ní Àtìmọ́lé Agbègbè Nanxi nítorí wípé "ó ń bá ìjà bọ̀" - ẹ̀sùn tí wọ́n sábà máa ń kà mọ́ àwọn ènìyàn tí ó ń takò ìjọba lẹ́sẹ̀.
CHRD sọ wípé fún wákàtí kan gbáko, àwọn ọlọ́pàá padà láti yẹ ilée Deng wò, wọ́n sì kó àwọn ẹ̀rọ lóríṣiríṣi:
18 people are talking about this
Ọ̀rọ̀ tí ó ń lọ nípa #Deng Chuabin: Ní ọjọ́ 20 oṣù Èbìbì ọdún-un 2019: Àwọn ọlọ́pàá àgọ́ọ Peizhi ránṣẹ́ sí bàbáa Deng.
Àwọn kan tẹ̀lée padà sílé, wọ́n sì ya àwòrán nínú ilée wọn.
Wọ́n tú yàráa Deng Chuabin wò fún bíi wákàtí kan, wọ́n sì gbé ẹ̀rọ 20 àti agbaná sí ara ẹ̀rọ.
Wọ́n tún ṣe bẹ́ẹ̀, wọ́n mú okùn ìkòkò ìse-ìrẹsì.
Ní ọjọ́ 21, àwọn ọlọ́pàá sọ fún àwọn òbíi Deng láti máà gba agbẹjọ́rò fún un.
Deng, tí a tún mọ̀ sí Huang Huang, tí ó jẹ́ ayàwòrán aládàádúró tí ó ti bá òǹyàwòrán Beijing, Ai Weiwei ṣiṣẹ́ papọ̀.
Ó sọ wípé òun ti ní ìdojúkọ ìjọba, pẹ̀lú àtìmọ́lé ní ọdún-un 2015 láti dénà dè é kí ó máà lọ sí ìdánilẹ́kọ̀ọ́ ẹ̀tọ́ ọmọnìyàn ní Geneva.
Oṣù tí ó ń bọ̀ ni ó sààmì ọgbọ̀n ọdún tí ìpaninípakúpa Tiananmen Square wáyé.
Lọ́dọọdún, àwọn aláṣẹ China fi ọwọ́ agbára mú ìrántí ìṣẹ̀lẹ̀ náà, tí wọ́n sì fi àwọn agbọ̀rọ̀dùn sí àtìmọ́lé.
Ojúṣe láti ṣe ìrántí: ọgbọ̀n ọdún lẹ́yìn Tiananmen
Òǹyàwòrán ọmọ bíbí Taiwan Shake ni aṣàgbékalẹ̀, àwòrán Ọkùnrin Ọkọ̀ Ogun tí ó wà ní àárín gbùngùn-un Taipei ni ìmísí àgbékalẹ̀ náà.
Filip Noubel ni ó ya àwòrán èyí, a fi àṣẹ lò ó.
Ó ti tó 30 ọdún sí ìgbà ìgbérí sókè àti ìṣubú Ẹgbẹ́ Olóṣèlú Ìjọba Àwa-ara-wa 89 (八九民运) ní China tí ó kóra jọ di Ìpaninípakúpa Gbàgede àìlókìkí Tiananmen Square ní ọjọ́ 4 oṣù Òkúdù, 1989.
Ní ọjọ́ yẹn, ikọ̀ ogun orílẹ̀-èdè China ṣíná bolẹ̀ fún àwọn akẹ́kọ̀ọ́ tí ó ń ṣe ìwọ́de ìfẹ̀hónúhàn àtúnṣe ètò ìjọba àwaarawa.
Àjọ Alágbèélébùú Pupa ní yóò tó ọmọ orílẹ̀ 2,700 tí wọ́n pa, àmọ́ àwọn mìíràn nípé ó jù bẹ́ẹ̀ lọ.
Àkọpamọ́ kan tí ó jẹ́ ti ìjọba US jábọ̀ ní ọdún-un 2014 wípé àyẹ̀wò tí ó wáyé nínú China sọ wípé yóò fẹ́rẹ̀ẹ́ tó ọmọ orílẹ̀ 10,454 tí wọ́n pa.
Ẹgbẹ́ Olóṣèlú The Communist Party ti China kò fi ìgbà kan sọ ọ́ ní gbangba rí wípé òún mọ̀ wípé ìṣẹ̀lẹ̀ wọ̀nyí ṣẹ̀ tàbí ṣe ìwádìí fínnífínní síwájú sí i.
Kò sí ìtọ́ka kankan sí Ẹgbẹ́ Olóṣèlú Ìjọba Àwa-ara-wa 89 nínú ìwé àkọsílẹ̀ ìṣẹ̀lẹ̀ àtẹ̀yìnwá kankan, àwọn ọmọ ilé ìwé tí ó ga jù lọ ní China kò gbọ́ nípa ìpaninípakúpa náà, kò ta sí wọn létí rí.
Ohùn Àgbáyé ti ń jábọ̀ ìròyìn lórí ìṣẹ̀lẹ̀ yìí fún ọdún mẹ́wàá.
Ní ọdún yìí ni a sààmì ọgbọ̀n ọdún ohun tí ó fa sábàbí ìpaninípakúpa ọjọ́ 4 oṣù Òkúdù àti láti ṣe ojúṣe wa láti rán àwọn ènìyàn létí, pẹ̀lú gbogbo ọ̀nà àgàbàgebè tí Beijing ń gbà láti fi eérú bo òtítọ́ mọ́lẹ̀.
Ìpinnu Beijing kò ju láti pa ohun gbogbo tí ó bá tan mọ́n ìṣẹ̀lẹ̀ ọjọ́ 4 oṣù Òkúdù rẹ̀ lórí ayélujára.
Ní oṣù Igbe, ìpolówó òkè òkun kan tí ó ní àwòrán Ọkùnrin Ọkọ̀ Ogun fọ́nká sí orí ẹ̀rọ alátagbà orílẹ̀ èdèe China kí a tó mú un wálẹ̀.
Òmíràn nínú àwọn ìròyìn-in wa ṣàlàyé bí àwọn ọmọ orílẹ̀ èdèe China tí ó wà lórí ayélujára ṣe máa ń fi ìpalẹ́numọ́ ṣeré àti wá ọ̀nà àrà tí wọ́n máa ń gbà sọ nípa ìṣẹ̀lẹ̀ náà láì dárúkọ rẹ̀, bí wọ́n bá sì fi ọwọ́ọ ṣìgún òfin mú wọn, ìjìyà ojú ẹsẹ̀ tí ó kọjáa kékeré ni onítọ̀hún yóò jẹ ní agodo ọba.
Èyí ni àyíká tí ó mú ìkóròyìnjọ nira àti di ohun tí kò ṣe é ṣe nítorí gbogbo ìròyìn ní láti gba Asẹ́ Ńlá ìpalẹ́numọ́ orílẹ̀ èdèe China kọjá.
Bẹ́ẹ̀ náà ni ìfojúṣùnnùnkùn wo ọ̀rọ̀ lórí ẹ̀rọ alátagbà ní ẹ̀yin odi orílẹ̀ èdèe China náà mú ewu tirẹ̀ lọ́wọ́, gẹ́gẹ́ bí o ti ṣe kà nínú ìròyìn yìí.
Àtìmọ́lé àti ifipámúni ni èrè ẹ̀ṣẹ̀ ẹni tí ó bá sọ èròńgbà tirẹ̀ tí ó yàtọ̀ sí ti Ẹgbẹ́ olóṣèlú ìjọba, bí a ṣe ṣàpèjúwe níbí.
Irú ìpalẹ́numọ́ onísànánjúpa Beijing báwọ̀nyí ti ń kárí ayé, títí kan Hong Kong.
Síbẹ̀ ojúṣe láti rántí kò dẹ́kun fífi ìmísí sí ọkàn àwọn ènìyàn àti àwọn ọmọ orílẹ̀ èdè káàkiri àgbáyé.
Àwọn tí ìṣẹ̀lẹ̀ náà ṣe ojúu wọn fọ ohun tí ó ń gbé wọn lọ́kàn síta nínú ìfọ̀rọ̀wọ́rọ̀, bí àwọn akọni òǹkọ̀ròyìn ní Hong Kong ṣe ń kọ ìròyìn nípa ọjọ́ 4 oṣù Òkúdù.
Níṣe ni Hong Kong kún fún àwòrán ìdánimọ̀ ẹgbẹ́ náà, òrìṣà abo ti Àwaarawa ní ìta gbangba.
Ní Taiwan, àgbékalẹ̀ẹ ọnà alágbára kan tí a gbé sí àárín gbùngbùn Taipei ń ṣe ìrántí àwọn ìṣẹ̀lẹ̀ ọdún-un 1989.
Àwọn ọmọ orí ayélujára Àgbáyé, títí kan àwọn tí ó ń lo Reddit, náà ń lo ẹ̀fẹ̀, ọnà àti àwòrán orí ayélujára tí a fi àyọkà sínúu rẹ̀ rán ni létí nípa ìjàgbara ọ̀rọ̀ ìjọba àwaarawa.
"Ohùn-un Jamaica fún Àyípadà Ojú-ọjọ́" fi orin jíṣẹ́ẹ wọn
Àwòrán láti fídíò oríi YouTube "Ohùn fún Àyípadà Ojú-ọjọ́ fún Ẹ̀kọ́ Àyípadà Ojú-ọjọ́ - Ìpolongo ọdún 2019," tí Panos Caribbean tẹ̀ jáde.
Iléeṣẹ́ náà ti ṣe ìfilọ́lẹ̀ ìpolongo ìkéde àyípadà ojú-ọjọ́ ní agbègbè mẹ́rin ní àárín-in Jamaica: Rocky Point àti Lionel Town ní ẹ̀ka ìlúu Clarendon, Ridge Red Bank ní St. Elizabeth àti White River ní St Ann.
Bí orin reggae àti dancehall ṣe ń lọ ni àwọn ìpolongo tí ó ń sọ nípa ohun gbogbo láti ọṣẹ ìfọṣọ àbùfọ̀ sí oúnjẹ àsèsílẹ̀, orin ni ènìyán lè gbà dé ọkàn ọmọ Jamaica - èyí ló mú Panos Caribbean, ẹni tí ó ní ilé iṣẹ́ ìròyìn tí kì í ṣe ti ìjọba, láti fi orin kéde nípa ọ̀rọ̀ àyíká.
Iléeṣẹ́ náà ti yege nínúu ìtànká àwọn ìkéde tí ó ṣe kókó nípasẹ̀ẹ iṣẹ́ Ohùn fún Àyípadà Ojú-ọjọ́.
Kedere ni ohùn ń jáde láti inú ilé àpérò ìlú-mọ̀ńká United Nations Conference ní Paris (COP21) lọ́dún-un 2015.
Níbẹ̀, ọ̀kọrin ọmọ Jamaica Aaron Silk darapọ̀ mọ́ àwọn olórin mìíràn - pẹ̀lú eléré Belizean Adrian Martinez - láti ṣe alágbàáwí ìdínkù fún ìgbóná àgbáyé sí ìwọ̀n-ọn ojúàmì 1.5.
Ìfiránṣẹ́ olórin náà, tí ó ṣe àtìlẹ́yìn, ipòo ti ìdásílẹ̀ Ìpínlẹ̀ Erékùṣù Kéékèèké Tí-ó-ń-gòkè, jẹ́ ohun àfiyèsí, tí ó ń ní ipa nínúu ìwé-ìpamọ́ ìkẹyìn-in ti COP21.
Ọdún gorí ọdún, iṣẹ́ "1.5 túbọ̀ ń rinlẹ̀ sí i ní ìlà-oòrùn Caribbean, níbi tí àwọn ọ̀kọrin ti ṣe àlọ́pọ̀ ọ̀rọ̀ akéwì St. Lucian Kendel Hippolyte's pẹ̀lú orin-in ti wọn láti ṣe àrídájú wípé iṣẹ́ náà dé ibi tí ó yẹ kí ó dé.
Olùyàwòrán agbègbè Sammy Junior, láti Rocky Point, Clarendon (agbègbè tí ìrúsókè-odò ọ̀sà àti àgbàrá ibi tí ó súnmọ́ omi ti kó bá) níbi ìdánilẹ́kọ̀ọ́ tí ó dá lóríi Ìfiṣẹ́ránṣẹ́ Àyípadà Ojú-ọjọ́ ní Jamaica ní ọjọ́ 14 oṣù Ẹrẹ́nà, ọdún-un 2019.
Àwòrán-an Emma Lewis, pẹ̀lú àṣẹ ni a fi lò ó.
Wàhálà àyípadà ojú-ọjọ́ ní ọdún-un 2019 jẹ́ ohun tí ó nílò àbójútó kíákíá ju ti ìdúnrin lọ, àti ní Jamaica, àwọn ará ìgbèríko tí ó jẹ́ àgbẹ̀, àwọn apẹja ń gbọ́ ìpè itanijí yìí.
Akọrin, ọmọ ilé ìwé àti àwọn aládùúgbò péjọ ní - Kingston, Lionel Town, Ridge Red Bank àti White River - fún ìdánilẹ́kọ̀ọ́ ọlọ́jọ́ mẹ́rin nínúu oṣù Ẹrẹ́nà àti Igbe.
Níbẹ̀, wọ́n fi ẹ̀kọ́ kún ẹ̀kọ́ ìmọ̀ ìtàkùrọ̀sọ àti kọ́ nípa ipa àyípadà ojú-ọjọ́.
Ọ̀rọ̀ orin tí ó lágbára gbérí, ọgbọ́n ń tayọ àti ìrìnàjò ìṣíjú ojú ẹsẹ̀:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ìyá Ilẹ̀-ayé ń ké tantan
Nínú igbó kìjikìji níbi tí àwọn igi ń wó sí
Wo òkúta ìsàlẹ̀ òkun, wo ẹja bí ó ṣe kéré
Fún wọn ní àsìkò, jẹ́ kí wọ́n dàgbà àti ga
Àwọn akọrin láti Kingston, Clarendon àti Spanish Town ń ṣiṣẹ́ pọ̀ lóríi ọ̀rọ̀ orin níbi ìdánilẹ́kọ̀ọ́ Ìfiṣẹ́ránṣẹ́ Àyípadà Ojú-ọjọ́.
Àwòrán-an Emma Lewis, a lò ó pẹ̀lú àṣẹ.
Pẹ̀lú ìfilọ́lẹ̀ẹ Panos fún àkòrí orin tuntun fún Caribbean fún Àyájọ́ Ilẹ̀-ayé, ẹgbẹ́ẹ Jamaica náà ti ṣe tán láti ṣe eré ní iléèwé àti ní àdúgbò, láì yọ Kàwé Jákèjádò Jamaica sílẹ̀ àti iṣẹ́ igi gbíngbìn.
Àwọn orin báwọ̀nyí, tí a kọ sí orí ìlú reggae àtijọ́ tí a fi àlùjó kún, ṣe kẹ̀rẹ̀kẹ̀rẹ̀ mi ìgboro:
Ìyá Ìṣẹ̀dá ń kérora fún ìwàláàyè
Bí àwọn iléeṣẹ́ ṣe ń ṣiṣẹ́, ìyá ń ké.
Ìgbà wo ni a óò kọ́ ẹ̀kọ́, tí a ó fi gbọ́n?
Bí omi-dídì ilé ayé ṣe ń yọ́, òkun ń kún.
Pẹ̀lú ìdásílẹ̀ àwọn akọ̀ròyìn-in Reuters, ẹ̀ṣẹ̀ ní òmìnira ọ̀rọ̀ sísọ ṣì jẹ́ ní Myanmar
Akọ̀ròyìn Reuters méjì Wa Lone àti Kyaw Soe Oo rìnrìn òmìnira lẹ́yìn tí a dá wọn sílẹ̀ ní ẹ̀wọ̀n Insein ní Yangon.
Àwòrán àti ọ̀rọ̀ abẹ́-àwòrán láti ọwọ́ọ Myo Min Soe / Irrawaddy náà ń bá Ohùn Àgbáyé ṣiṣẹ́ ìròyìn.
Àwọn ẹgbẹ́ iléeṣẹ́ oníròyìn àti ajà-fún-ẹ̀tọ́ ọmọnìyàn ń ṣe àjọyọ̀ọ ti ìdásílẹ̀ lẹ́wọ̀n-ọn akọ̀ròyìn Reuters Wa Lone àti Kyaw Soe Oo tí ó lò ju ọjọ́ 500 ní àtìmọ́lé fún ipa tí wọ́n kó nínú ìwádìí òfíntótó ìṣẹ̀lẹ̀ ìpanípakúpa àwọn olùgbée Rohingya kan ní gúúsù Myanmar.
Àmọ́ pẹ̀lú ìdásílẹ̀ tí wọ́n dá wọn sílẹ̀, ipò yẹpẹrẹ ni òmìnira ọ̀rọ̀ sísọ ní ìlú náà nítorí wípé ìtìmọ́lé àti ìfìyàjẹ àwọn akọrin, akọ̀ròyìn, àti ajìjàǹgbara ṣì wà síbẹ̀ sẹpẹ́.
Ka àwọn ọ̀ràn ìsàlẹ̀ yìí síwájú:
Ìfẹ̀sùn Ìbanilórúkọjẹ́ kan Irrawaddy Náà
Ẹ̀ka ológun Agbègbè Yangon kọ ìwé ẹ̀sùn-un ìbanilórúkọjẹ́ sí olóòtú èdèe-Burmese U Ye Ni wípé ibùdó-ìtakùn-àgbáyé akọ̀ròyìn náà gbè lẹ́yìn ẹnìkan nínú ìròyìn ìkọlù láàárín-in ọmọ-ogun ìjọba àti àwọn adárúgúdù sílẹ̀ Ọmọ ogun Arakan ní Ìpínlẹ̀ Rakhine tí ó tẹ̀ jáde.
Irrawaddy Náà sọ wípé òun kò ṣe àṣemáṣe ju jíjábọ̀ọ ìwọ̀yáàjà tí ó bẹ́ sílẹ̀ ní sàkání náà láti ìbẹ̀rẹ̀ ọdún-un 2019.
Èsì tí U Ye Ni fún àwọn ọmọ ajagun rè é:
Ó ká mi lára nípé iṣẹ́ẹ wa kò yé ikọ̀ ajagun yékéyéké.
Nínú ìmọ̀ ìjìnlẹ̀ iṣẹ́ ìkọ̀ròyìn ni ó ti fi lélẹ̀ wípé a gbọdọ̀ tànmọ́lẹ̀ sí ìjìyà àwọn ènìyàn ní ibi tí rògbòdìyàn bá wà.
Èròńgbà wa tí a fi tẹ̀lé ìròyìn náà ó ju láti fa àkíyèsí àwọn tí yóò tán ìṣòro sí ìjìyà àwọn ènìyàn.
Àjọṣepọ̀ tí ó dán mọ́nrán ń bẹ ní àárín-in Ohùn Àgbáyé àti Irrawaddy.
Àjùsẹ́wọ̀n fún yẹ̀yẹ́
Ìyẹn bẹ́ẹ̀, àwọn ọmọ ẹgbẹ́ẹ ajótà Ìran Ọ̀kín Thangya márùn-ún di èrò ẹ̀wọ̀n tí ó wà ní Insein títí di ìgbà tí wọn yóò lọ sí ilé ẹjọ́ fún ẹ̀fẹ̀ tí wọ́n fi ológun ṣe. Eré ìtàgé tí ó ní àkójọpọ̀ orin abínibí, ijó àti ewì ni a mọ Thangyat mọ́.
Ẹ̀gbẹ́ alájòótà yìí ti tasẹ̀ àgẹ̀rẹ̀ sí òfin abala 505 (a) tí ó ní wípé ọ̀daràn ni ẹni tí ó bá polongo ọ̀rọ̀, àyesọ, tàbí jábọ̀ irúu rẹ̀ pẹ̀lú èrò láti mú kí ikọ̀ ajagun ó máà ka ojúṣe rẹ̀ kún tàbí kùnà láti ṣe ojúṣee rẹ̀.
Ọ̀kan lára ẹni tí a fi ẹ̀sùn kàn, Zeyar Lwin, sọ pé:
Gbogbo ẹ̀sùn tí wọ́n fi kàn wá jẹ́ ti òṣèlú torí ìdí èyí ó yẹ kí wọ́n ṣe àtúnṣe gẹ́gẹ́ bíi ọ̀rọ̀ òṣèlú.
Bákan náà, mo máa sọ wípé gbogbo wa ní láti darapọ̀ mọ́ iṣẹ́ àtúnṣe sí ìwé òfin ọdún-un 2008 tí ó ń lọ lọ́wọ́ nínú ìgbìmọ̀ ìjọba.
Ní tèmi, gbogbo ọ̀ràn yìí pátá yóò jẹ́ yíyẹ̀ lulẹ̀ bí a bá le è ṣe iṣẹ́ àkọ́bẹ̀rẹ̀ ti àtúnṣe sí ìwé òfin.
Zeyar Lwin ń tọ́ka sí ìwé òfin ọdún-un 2008 tí ọ̀pọ̀lọpọ̀ àwọn atúnǹkanká gbàgbọ́ wípé a ṣe é to láti fi agbára fún ìṣèjọba ikọ̀ ajagun pàápàá lẹ́yìn tí alágbáda gba ìjọba.
Aya-eré-ìtàgé aláàárẹ̀ nínú àtìmọ́lé
Ọ̀ràn aya-eré-ìtàgé Min Htin Ko Ko Gyi tún fi ìrísí ìhámọ́ tí a há àwọn akọrin pàtàkì mọ́.
Ìwé ẹ̀sùn tí ọ̀físà jagunjagun kọ nípa àwọn àtẹ̀jáde "ìbanilórúkọjẹ́" tí aya-eré-ìtàgé gbé sí orí Facebook tí ó fà á tí a fi fi òfin mú un.
Min Htin Ko Ko Gyi ni olùdásílẹ̀ iléeṣẹ́ Àjọ̀dún Eré Ajàfẹ́tọ̀ọ́ Iyì Ọmọnìyàn àti ìlúmọ̀nánká alátakò ìlọ́wọ́sí ikọ̀ ajagun nínú òṣèlú.
Àwọn alátìlẹ́yìn-in rẹ̀ ń pè fún ìtúsílẹ̀ẹ rẹ̀ lóríi ẹ̀tọ́ ọmọnìyàn, látàrí wípé a ti yọ àbọ̀ ẹ̀dọ rẹ̀ nítorí àrùn jẹjẹrẹ àti àrùn ọkàn àti ìṣòro kíndìnrín.
Àjọṣe Eré Ẹ̀tọ́ Ọmọnìyàn, tí ó jẹ́ àjọṣepọ̀ àjọ̀dún eré ajàfẹ́tọ̀ọ́ ọmọnìyàn 40 kárí ayé, fi lẹ́tà ṣọwọ́ sí ìjọba:
Gẹ́gẹ́ bí ẹgbẹ́ ajìjàǹgbara àgbáyé tí ọ̀rán kàn, a tọrọ ìdánilójú ìjọba Myanmar láti ríi dájú wípé Abala 66 (d), tí ó yẹ kí ó sún ìtẹ̀síwájú ẹ̀rọ ayárabíàṣá síwájú, tí kò ní jẹ́ lílò fún ìpalẹ̀mọ́ ọmọ ìlúu Myanmar tí ó fẹ́ sọ èròo ọkàn-an wọn àti lọ́wọ́ sí ètò ìṣèlú ìjọba àwa-arawa ní Myanmar.
Lẹ́tà náà tọ́ka sí ti àríyànjiyàn Abala 66 (d) tí ó sọ nípa òfin ìbánilórúkọjẹ́ tí àwọn aláṣẹ ń lò láti to fi ẹ̀sùn ìtakò, ìjìjàgbara, àti akọ̀ròyìn.
Ilé ẹjọ́ ìbílẹ̀ kọ ìwé ẹ̀dùn tí Min Htin Ko Ko Gyi kọ fún béèlì. Ìgbẹ́jọ́ọ rẹ̀ tún di ọjọ́ 9, oṣù Èbìbì ọdún-un 2019.
"Kò yẹ kí wọ́n di èrò ẹ̀wọ̀n ní ìbẹ̀rẹ̀."
A rán Wa Lone àti Kyaw Soe Oo sí ẹ̀wọ̀n ọdún méje fún rírú òfin Ìkọ̀kọ̀ sáà-akónilẹ́rú.
Ilé Ẹjọ́ Àgbà di ìdálẹ́jọ́ tí wọ́n ṣe ní oṣù Igbe tí ó kọjá àmọ́ a dá wọn sílẹ̀ lẹ́yìn ìdáríjì ààrẹ ní àsìkò Ọdún Tuntun ìbílẹ̀ orílẹ̀ èdè náà.
Àwọn ẹgbẹ́ bíi Southeast Asian Press Alliance kí Wa Lone àti Kyaw Soe Oo káàbọ̀ lẹ́yìn-in tí a dá wọn sílẹ̀ àmọ́ wọ́n sọ ìyànjẹ tí ó kojú àwọn akọ̀ròyìn méjèèjì:
Kò yẹ kí wọ́n di èrò ẹ̀wọ̀n ní ìbẹ̀rẹ̀, nítorí wọn kò jẹ̀bi ẹ̀sùn tí wọ́n fi kàn wọ́n.
Nígbàtí a gba ìdàgbàsókè yìí wọlé, ẹjọ́ọ Wa Lone àti Kyaw Soe Oo jẹ́ ẹ̀rí wípé ẹ̀mí àwọn akọ̀ròyìn tí ó ń ṣe àyẹ̀wò sí ìṣèlú wà nínú ewu ìgbẹ̀san òṣèlú.
Àwọn ọmọ ìbílẹ̀ Brazili ra ìpín ìdókòòwò ní iléeṣẹ́ reluwé láti bá a wí fún ìkùnà ojúṣe àyíkáa rẹ̀
Àwọn ọmọ ìbílẹ̀ sọ wípé iṣẹ́ tuntun fífẹ reluwé ń kóbá àwọn ẹranko agbègbè náà àti ààbòo wọn.
Àwòrán: Pedro Biava, tí a fi àṣẹ lò.
Ní ọjọ́ 24 oṣù Igbe, ìpàdé akópìnín Rumo Logística, ìgbìmọ̀ reluwé orílẹ̀ èdèe Brazili, gba àwọn àlejò àìròtẹ́lẹ̀ tuntun: ẹgbẹ́ ẹlẹ́ni márùn-ún ìbílẹ̀ kan tí ó wá láti ẹ̀yà Guarani àti Tupi tí ó ṣẹ̀ṣẹ̀ ra ìpín ìdókòwò mẹ́fà iléeṣẹ́ náà.
Ọ̀kọ̀ọ̀kan wọ́n jẹ́ aṣojú Ilẹ̀ Ìbílẹ̀ tí ìjọba fọwọ́ sí ní gúúsù ìlà oòrùn ìpínlẹ̀ São Paulo tí reluwé akẹ́rù aláàdọ́run ọdún iléeṣẹ́ Rumo ń kó bá, ní ọdún-un 2014, bẹ̀rẹ̀ sí í fẹ̀ sí i.
Láti san owóo gbà máà bínú fún ìbàjẹ́ tí ìmúgbòòrò sí i ilé iṣẹ́ náà kó bá agbègbèe náà, ìpínlẹ̀ ti fi ẹ̀tọ́ fún iiléeṣẹ́ reluwé náà láti "kọ́ ilé tuntun, ibùdó ìwúre, afárá, ọgbà àti ra ẹ̀rọ ìṣánko kékeré" fún àwọn agbègbè náà.
Ó tó bíi ẹgbẹ̀rún márùn-ún ènìyàn tí ó ń gbé jákèjádò Ilẹ̀ Ìbílẹ̀ tí fífẹ̀ reluwé kó bá.
Ṣùgbọ́n àwọn aṣojú ìbílẹ̀ sọ wípé iléeṣẹ́ náà ti kùnà láti ṣe irú ẹ̀tọ́ náà, gẹ́gẹ́ bíi ìròyìn láti ọwọ́ Folha de São Paulo.
Ọ̀fíìsì Abánirojọ̀ Ìjọba Àpapọ̀ jẹ́rìí sí i èyí: 63 nínúu iṣẹ́ àtúnṣe 97 ìwé àdéhùn ìfìmọ̀ṣọ̀kan ti di àpatì.
Ní ọjọ́ 19 oṣù Igbe, àwọn afẹ̀sùnkanni pa á láṣẹ fún Ibama, àjọ ètò àyíká orílẹ̀ èdè Brazili, láti ṣíra dá iṣẹ́ reluwé tuntun náà dúró, wọ́n sì gba ìwé àṣẹ Rumo.
Bákan náà ni wọ́n tún gba àjọ náà níyànjú láti mú kí Rumo ó san owó ìtanràn mílíọ̀nù 10 owóo reais (ìyẹn mílíọ̀nù 2,5 owóo dọ́là orílẹ̀ èdèe US).
Nínúu lẹ́tà tí a kà níbi àpèjọ ọjọ́ 24 oṣù Igbe, àwọn aràpín-ìdókòòwò ìbílẹ̀ náà ṣàlàyé ẹ̀dùn-un ọkàn-an wọn.
Wọ́n ti ṣe àlàyé ìjàmbá tí àwọn ọkọ̀ ojú irin náà ti fà fún ẹranko inú ìgbẹ́ tí ó wà ní agbègbè náà, àti dín àwọn ọmọ ènìyàn lọ́wọ́ láti fọ́n ká sí agbègbè.
Ní àfikún, wọ́n ti jábọ̀ akitiyan ìtàkùrọ̀sọ wọn pẹ̀lú Rumo, tí wọ́n sì bu ẹnu àtẹ́ lu Àtẹ̀jáde Ìgbéró Ọlọ́dọọdún-un iléeṣẹ́ náà, tí ó sọ pé Rumo "ń ṣe ojúṣe rẹ̀ bí ó ti tọ́ àti bí ó ti ṣe yẹ, ní ọ̀nà tí ó fa àwọn ọmọ ìbílẹ̀ wọ inú iṣẹ́ ."
Nígbà tí ó ń bá Pedro Biava ajábọ̀-ìròyìn ìwé ìròyìn Brasil de Fato fọ̀rọ̀jomitoro, Adriano Karai, tí ó wà láti agbègbè Guarani, sọ wípé ìlépa àwọn alájọpín ìdókòòwò ìbílẹ̀ náà ni láti mú kí ohùn-un wọn ó dé etí ìgbọ́ àwọn olùdókòòwò iléeṣẹ́ náà dípòo kí wọn ó jèrè láti ara ìdókòòwò náà (èyí tí wọ́n ra ọ̀kọ̀ọ̀kan-an ní 17 owó reais, tí ó tó bíi 4,30 owóo dọ́là US).
Karai tún ṣe àpèjúwe bí iṣẹ́ẹ fífẹ reluwé tuntun náà ti ṣe kóbá agbègbèe rẹ̀ Tenondé, tí ó wà ní ìlúu Paralheiros:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
Ariwo ọkọ̀ ojú irin náà, tí ó máa ń gbalẹ̀ kan títí lálẹ́.
Àwọn ọmọ ẹranko kì í jẹ́ sí ibi ìdẹ mọ́ bíi tẹ́lẹ̀ .
A kò ní alẹ́ àìláriwo.
Bákan náà ni wọ́n máa ń gbé ọ̀pọ̀lọpọ̀ ọkàn tí ó máa ń dànù káàkiri ilẹ̀, a sì mọ́ wípé oúnjẹ yẹn kì í ṣe ojúlówó, tí àtọwọ́dá ni.
Ẹ̀mí àwa gan-an alára ń bẹ nínú ewu: ọkọ̀ ojú irin náà ń gba ilẹ̀ àjogúnbáa wa kọjá, níbi tí àwọn àpá ẹsẹ̀ àwọn àlejò afẹsẹ̀ rìn tọ́.
A wà nínú ewu ńlá ìjàmbá ikú ọkọ̀ ojú irin, nítorí ọkọ̀ ojú-irin ń pa ènìyàn nínúu ìṣẹ́jú mẹ́wàá mẹ́wàá báyìí."
Gẹ́gẹ́ bíi ìròyìn Folha, ní àkọ́kọ́, àwọn agbègbè ìbílẹ̀ ti gbèrò pẹ̀lú Rumo wípé kí ó gbé iṣẹ́ àtúnṣe náà fún ìgbìmọ̀ tí ó jẹ́ ọmọ ìbílẹ̀.
Ní ti Ọ́fíìsì Abánirojọ̀, iléeṣẹ́ náà ti kọ́kọ́ gba àbá náà wọlé, ṣùgbọ́n ní kété tí ó di ẹ̀yìn-in ìbò oṣù Ọ̀wẹwẹ̀ ọdún-un 2018 tí ó gbé Ààrẹ Jair Bolsonaro tí kò fi bò wípé òun kórìíra ti ìbílẹ̀ sí orí àlèèfà, àyípadà dé bá ìpinnu ìgbésè ti ó wà nílẹ̀ tẹ́lẹ̀tẹ́lẹ́rí.
Ní ọjọ́ 20 oṣù Belu, Rumo ṣàì dédé fagi lé ìkópa pẹ̀lú àwọn agbègbè ìbílẹ̀, tí kò ì tíì tún yọjú níbi ìpàdé láti ìgbà náà.
Nínú ìtàkùrọ̀sọ pẹ̀lú Folha, iléeṣẹ́ náà sọ wípé òun kò fi ìgbà kan t'ọwọ́ bọ ìwé àdéhùn pẹ̀lú àwọn agbègbè ìbílẹ̀ náà láti gbé iṣẹ́ àtúnṣe náà fún wọn ṣe.
Àpéjọ àwọn alájọpín ìdókòòwò tí ó wáyé lọ́jọ́ 24 oṣù Igbe wá sí òpin láì sí ìpinnu tí ó lórí, àmọ́ àwọn aṣojú Rumo sọ wípé ọ̀rọ̀ ti ìbílẹ̀ náà yóò jẹ́ sísọ nínú ìpàdé ti abẹ́nú tí yóò wáyé nínú oṣù Èbìbì.
Iṣẹ́ àtúnṣe bẹ̀rẹ̀ ní 2014. Àwọn ọmọ ìbílẹ̀ tí ó ń gbé ní agbègbè náà tó bíi 5,000.
Àwòrán: Pedro Biava, pẹ̀lú àṣẹ ni a fi lò ó.
Ìjàgbara Alájọpín-ìdókòòwò
Àwọn ọmọ ìbílẹ̀ Guarani àti Tupi nìkan kọ́ ni ó ṣe ohun tí a pè ní "ìjàgbara alájọpín- ìdókòòwò," tí ó jẹ́ ohun tuntun ní Brazil.
Ní ọdún-un 2010, ẹgbẹ́ Ìmọ́rọ̀-yéni-yékéyéké àwọn tí ọ̀ràn-an Vale náà kàn (Articulação dos Atingidos e Atingidas pela Vale) ra ìpín ìdókòòwò iléeṣẹ́ náà láti lè bá wọn jókòó ní àjọ wọn.
Vale ni ọkàn lára iléeṣẹ́ awakùsà ní àgbáyé, òun sì ni ó ṣe àkóso ìdídò tí ó ba ìlúu Brumadinho jẹ́ nínú oṣùu Ṣẹẹrẹ ọdún-un 2019, tí ó mú ẹ̀mí èèyàn-an 236 lọ (tí 34 ṣì ti di ẹni àwátì).
Ní ọjọ́ 30 oṣù Igbe, ọjọ́ ìpàdé alájọpín ìdókòòwò, àwọn ọmọ ẹgbẹ́ Ìmọ́rọ̀-yéni-yékéyéké lẹ ìwé-àlẹ̀mógiri tí a tẹ orúkọ àwọn tí ó ti re ọ̀run àrìnmabọ̀ mọ́ ara ògiri olú-ilé-iṣẹ́ẹ Vale, gẹ́gẹ́ bí ìwé ìròyìn O Globo ti rò ó.
Nítorí àìdéènà-pa-ẹnu ọ̀ràn tí ó kàn wọ́n gbọ̀ngbọ̀n nínú àwọn ìpàdé wọ̀nyẹn, ó di dandan kí àwọn iléeṣẹ́ náà ó kọ ohun tí àwọn ajìjàgbara náà ń fẹ́ sílẹ̀ nínú ìpàdée wọn.
Obìnrin kan lára àwọn ọmọ ẹgbẹ́ Ìmọ́rọ̀-yéni-yékéyéké, Carolina de Moura, tí òun náà ní ìpín nínú ìdókòòwò Vale, sọ fún O Globo:
Ìtúmọ̀ Ìtúnwí-ọ̀rọ̀ Ọlọ́rọ̀ gan-an
A kò ní dẹ́kun láti máa sọ ohun tí ó ń gbé wa lọ́kàn síta fún aráyé gbọ́.
Iléeṣẹ́ náà gbọdọ̀ lo èrè tí wọ́n bá rí fi tún àwọn odòo wa ṣe àti ṣíṣe àbójútó ẹ̀mí ọmọ ènìyàn.
Ìjọba Tanzania fi Ajìjàgbara Ọmọ Orílẹ̀-èdèe Uganda sí àtìmọ́lé, wọ́n sì lé e kúrò nílùú
Dókítà Wairagala Wakabi [Àwòrán láti CIPESA tí a fi àṣẹ lò]
Wairagala Wakabi, àgbà ọ̀jẹ̀ ajàfẹ́tọ̀ọ́ ẹ̀rọ ayárabíàṣá tí ó wá láti Uganda, di ẹni àtìmọ́lé ní Pápákọ̀ òfuurufú Julius Nyerere International Airport ní Dar es Salaam, Tanzania lọ́jọ́ 25 oṣù Igbe.
A fi ìwé pe Wakabi kí ó wá á sọ̀rọ̀ níbi ètò Àyájọ́ Àwọn Olùgbèjà Ẹ̀tọ́ Ọmọnìyàn ní Tanzania ọlọ́dọọdún tí Àgbáríjọ Olùgbèjà Ẹ̀tọ́ Ọmọnìyàn ti Tanzania (THRDC) jẹ́ olùgbàlejò.
Wakabi ni Olùdarí Àgbà Ìfọwọ́sowọ́pọ̀ Ètò-ìmúlò Ìmọ̀-ẹ̀rọ Gbogboògbò fún Ìlà-Oòrùn àti Gúúsù Ilẹ̀ Adúláwò (CIPESA), ọ̀kan gbòógì nínú ilé-iṣẹ́ tí ó ń ṣe ètò tí ó dá lórí ètò-ìmúlò ẹ̀rọ ayélujára àti òmìnira ọ̀rọ̀ sísọ ní orí ayélujára ní ilẹ̀ Adúláwò.
Lẹ́yìn ọ̀pọ̀lọpọ̀ wákàtí tí a fi ọ̀rọ̀ wá Wakabi lẹ́nu wò, tí wọn kò sì jẹ́ kí ó rí agbẹjọ́rò, a dá a padà sí Uganda.
Àwọn aṣojú láti Àgbáríjọ Olùgbèjà Ẹ̀tọ́ Ọmọnìyàn gbìyànjú láti jà fún un, àmọ́ a sọ fún wọn wípé fún "àǹfààní ìlú" ni a fi dá Wakabi padà sí ìlúu rẹ̀:
Bí ó ti lẹ̀ jẹ́ pé ìṣẹ̀lẹ̀ náà kò ju wákàtí díẹ̀ lọ, ó mú ìjáyà ńlá bá àwọn ajàfẹ́tọ̀ọ́ ní agbègbè náà, tí ọ̀ràn ìwà àìtọ́ tí orílẹ̀-èdèe Tanzania ń wù sí àwọn ajìjàgbara àti oníṣẹ́-ìròyìn ń peléke sí i.
Nínú oṣù Belu ọdún tí ó ré kọjá, àwọn òṣìṣẹ́ Ìgbìmọ̀ tí ó ń Dáàbò bo Oníṣẹ́-ìròyìn, Angela Quintal àti Muthoki Mumo di ẹni àtìmọ́lé fún ọ̀pọ̀ wákàtí ní Dar es Salaam, Tanzania, tí ìwé ẹ̀rí ọmọ-ìlú-fún-ìrìnnàa wọ́n di gbígbà lọ́wọ́ọ wọn.
Human Rights Watch sọ wípé lábẹ́ ìṣàkóso ìjọba Ààrẹ John Magufuli Tanzania ti rí "ìrésílẹ̀ ìbọ̀wọ̀ fún òmìnira ọ̀rọ̀ sísọ, ìkẹ́gbẹ́ àti àpéjọ dé ojú àmì."
Ní ọdún-un 2015, Orílẹ̀èdè Olómìnira Ìṣọ̀kan Tanzania kéde Ìgbésẹ̀ Ìrúfin Orí Ẹ̀rọ Ayélujára.
Ní àárín ọdún kan tí a kéde òfin yẹn, ó ti tó bí ọmọ orílẹ̀ èdèe Tanzania 14 tí òfín ti mú tí a sì ti dálẹ́jọ́ lábẹ́ òfin fún pé wọ́n sọ̀rọ̀ mọ́ṣààsí sí ààrẹ lórí ẹ̀rọ alátagbà.
Pẹ́pẹ́yẹ gbé ọmọ pọ̀n nínú oṣù Ẹrẹ́nà ọdún-un 2018 nígbàtí a gba Ìlànà Ẹ̀rọ Ayárabíàṣá (Ohun orí ayélujára) àti Ìtàkùrọ̀sọ Ìfìwéránṣẹ́ wọlé tí ó mú un ní túláàsì fún àwọn akọbúlọ́ọ̀gù láti fi orúkọ sílẹ̀ tí wọ́n á sì san owó orí tí ó tó bíi US $900 lọ́dún kí wọn ó tó lè gbé àtẹ̀jáde sí orí ayélujára.
Èyí mú kí ọ̀pọ̀lọpọ̀ búlọ́ọ̀gù aládàádúró ó wọ òkùnkùn.
Ìpalẹ́numọ́ iléeṣẹ́ akọ̀ròyìn aládàádúró nípasẹ̀ àwọn àdàlù ìṣíwèé fún ilé iṣẹ́ akọ̀ròyìn àti ìrókẹ́kẹ́ mọ́ oníṣẹ́-ìròyìn ti di ìdẹ́rùbà, ìkóra-ẹni-ní-ìjánu àti ìbẹ̀rù láti sọ èrò ọkàn ẹni nípa àwọn olórí orílẹ̀ èdè náà.
Àtìmọ́lé àti ìdápadà Wakabi sí Uganda jẹ́ ìtẹ̀síwájú ìdojú-ìjà-kọ òmìnira ọ̀rọ̀ tòun èrò ọkàn ẹni ní Tanzania.
Oníròyìn Orí ẹ̀rọ-alátagbà Luis Carlos Diaz di àwátì ní Venezuela
"Níbo ni Luis Carlos wà?"
Àwòrán ìpolongo orí ayélujára tí Provea taari síta.
Wọ́n sọ ìgbà tí a pè é kẹ́yìn àti túwíìtì tí ó tẹ̀ kẹ́yìn nínú àwòrán náà.
Ní ìrọ̀lẹ́ ọjọ́ 11, oṣù Ẹrẹ́nà olùfèsì sí ọ̀rọ̀ ìṣèlú Naky Soto tí ó tún jẹ́ aya akọ̀ròyìn àti ajììjàǹgbara iṣẹ́ ìròyìn tí ó jẹ́ ọmọ orílẹ̀ Venezuela, Luis Carlos Díaz túwíìtì pé òun ti ń wá ọkọ òun fún wákàtí márùn-ún.
[Ìròyìn tí ó tẹ̀ wá lọ́wọ́] Àjọ àwọn Òṣìṣẹ́ Ìròyìn (SNTP lédè Spanish) jábọ̀ pé àwọn Agbófinró Ọ̀tẹlẹ̀múyẹ́ Bolivaria (SEBIN) ti fi Luis Carlos sí àtìmọ́lé.
PÀJÁWÌRÌ Àjọ Sebin kan fìdíi rẹ̀ múlẹ̀ pé akọ̀ròyìn Luis Carlos Diaz ti wà ní àhámọ́ àwọn ọlọ́pàá yẹn.
Wọ́n yọ àwọn ohun ìjà ti akọ̀ròyìn Marco Ruiz, Luz Mely Rehes àti Federico Black [pẹ̀lú àwọn ọmọ ẹgbẹ́ òṣìṣẹ́ ìròyìn.
Wákàtí díẹ̀ sẹ́yìn, Soto túwíìtì pé àwọn ti ń wá Luis Carlos Díaz fún wákàtí márùn-ún:
@LuisCarlos wà ní orí kẹ̀kẹ́ẹ rẹ̀, ṣùgbọ́n láti aago 5:30 ni mi kò ti gbúròó rẹ̀ mọ́, bẹ́ẹ̀:
- Kò sí ní ilé iṣẹ́ ìgbóhùnsáfẹ́fẹ́ náà
- Kò sí nílé
- Kò tíì túwíìtì
- Kò gbé ìpèe rẹ̀
- Kò fèsì sí àtẹ̀jíṣẹ́ tàbí iṣẹ́-ìjẹ́ oríi WhatsApp
Ojúlówó ẹgbẹ́ akẹ́kọ̀ọ́
Kò sí èdè yìí lorí Kolibri
Àṣìṣe ìráàyèsì dísíkì wáyé.
Má bínú, ìlujá ìwádìí tí ò ń lò kò lè ṣiṣẹ́.
Láti lo Kolibri, a dàbá pé kí o lo Firefox tàbí Chrome.
O tún lè gbìyànjú láti lo ìlujá ìwádìí tuntun.
Gba àṣẹ lọ́wọ́ aṣèdá OpenID
Ọ̀rọ̀ aṣínà rẹ ti yí padà.
Ṣàtúnṣe Ìrísí òǹṣàmúlò
Ṣàtúntò ẹ̀kúnrẹ́rẹ́ ìrísí òǹṣàmúlò
Ìrísí aṣàmúlò
Àwọn ìgbàláàyè tí ó mọ ní iba
Ṣàkóso àwọn ìgbàláàyè ohun èlò
Àwọn alákòóso láǹfààní láti lò o.
Yóò sì tún lò o láti fi sàtúnse àwọn iṣẹ́-àìrídìmúù àti ohun àmúlò awon onírúurú akẹ́ẹ̀kọ́ àti òun tí wọ́n fẹ́
Fífi ìwífún yìí sílẹ̀ kò pọn dandan
A mú ọ jáde láìròtẹ́lẹ̀ nítorí o kò ṣe iṣẹ́ kankan
Fi ààyè gba ẹnikẹ́ni láti ṣẹ̀dá ìṣàmúlò akẹ́kọ̀ọ́ tiwọn?
Rárá. Àwọn alákòóso gbọdọ̀ ṣẹ̀dá gbogbo ìṣàmúlò
Àwọn ilé-ẹ̀kọ́ àti ohun tí ó jẹ mọ́ ìkẹ́kọ̀ọ́ mìíràn
Àwọn ilé ìyáwèékàwé, ilé àwọn ọmọ aláìlóbìí, ilé ìyínipadàsírere, ibi ìpéjọ àwọn ọ̀dọ́, yàrá ẹ̀kọ́ ẹ̀rọ-ayárabíàṣá, àti àwọn ohun ìṣètò ìkẹ́kọ̀ọ́ tí kò bá ìlànà iléèwé mu mìíràn
Ṣíṣáàtò ohun èlò rẹ...
Àwọn olùṣàmúlò tí ó ti forúkọsílẹ̀ ni a ó yọ kúrò nínú yàrá ìkẹ́kọ̀ọ́ ṣùgbọ́n wọ́n á ṣì ráàyèsí i ní pátákó 'Olùṣàmúlò'.
Yan àwọn akọ́ni
Ń ṣàfihàn àwọn akọ́ni tí a kò yàn sí yàrá ìkẹ́kọ̀ọ́ yìí
Ìṣoro wáyẹ́ ní àkókò ìkórajọ àwọn ààtò rẹ
Ìṣoro wáyé ní ìgbà ìṣafipamọ́ àwọn ààtò rẹ
Àfikún ti bá àwọn ohun èlò
Ṣé ó dá ọ lójú pé o fẹ́ ṣe àtúnṣe sí ààtò ìṣiṣẹ́ rẹ?
Wà á pàdánù àwọn àyípadà tí o ti ṣe.
Bí aṣàmúlò kan bá wo ohun àmúlò kan, à ń ṣe àkọsílẹ̀ wákàtí tí ó fi lò ó àti ìtẹ̀síwájú bí wọ́n ti ṣe.
Ọ̀kọ̀ọ̀kan ìlà nínú iṣẹ́ yìí ni ó ń ṣe àkọsílẹ̀ ìlò gbogbo tí òǹṣàmúlò lo ohun àmúlò kan pàtó.
Èyí kan gbogbo awon òǹṣàmúlò tí abẹ́rẹ́ wọn kò ní okùn nídìí, tí kò fi orúkọ sílẹ̀ wọlé.
Gba àkọsílẹ̀ iṣẹ́ jáde
Gba àkọsílẹ̀ iṣẹ́ tuntun
Àpàpọ̀ àkókò/ìtẹ̀síwájú fún ọ̀kọ̀ọ̀kan àwọn ohun àmúlò
Bí o bá ṣe àmúṣiṣẹ́pọ̀ ohun èlò yìí pẹ̀lú Ibi Ìpamọ́ Ìwífún-alálàyé Kolibri, ò ń fún àwọn alábòójútó iléeṣẹ́ tí ó wà lórí Ibi Ìpamọ́ Ìwífún-alálàyé Kolibri láti rí àyè sí ìwífún-alálàyé rẹ.
Yóò jẹ́ gbígbé sí inú apèsè orí sánmà ti Learning Equality, tí yóò ní àǹfààní láti lo ìwífún-alálàyé yìí.
Ibi ìpamọ́ ìwífún-alálàyé ti Kolibri
Tẹ àmì iṣẹ́ àkànṣe láti orí Ibi Ìpamọ́ Ìwífún-alálàyé Kolibri sílẹ̀
Eléyìí jẹ́ àbùdá ajẹmọ́dànánwò.
O lè lò ó bí o bá rí àyè sí Ibi Ìpamọ́ Ìwífún-alálàyé Kolibri.
Forúkọsílẹ̀ sórí 'Ibi Ìpamọ́ Ìwífún-alálàyé ti Kolibri'
Nípa pípésè àmì ìdánimọ̀ tàbí òǹkà ìdánimọ̀
Àwon àpẹẹrẹ: òǹkà ìdánimọ̀ akẹ́kọ̀ọ́ kan tàbí òǹkà ìdánimọ̀ òǹṣàmúlò tí ó wà tẹ́lẹ̀.
Yàgò fún lílo àwọn ìwífún ara ẹni tí ó lè kóni síta nítorí ó lè kó àwọn òǹṣàmúlò rẹ sínú ewu.
Àwon àpẹẹrẹ: òǹkà ìdánimọ̀ akẹ́kọ̀ọ́ kan tàbí òǹkà ìdánimọ̀ òǹṣàmúlò tí ó wà tẹ́lẹ̀.
Àfo yìí pọn dandan láti fi ọ̀rọ̀ sílẹ̀ sí
Ṣe àpamọ́ àwọn ìyípadà
Ìtúnwọ-orí-ìṣàsopọ̀ láṣeyanjú!
O lè má ṣe àpínká, àtúnṣe sí, tàbí fi ohun àmúlò yìí ṣe ìpìlẹ̀ iṣẹ́ mìíràn láìsí ìgbaniláàyè láti ọ̀dọ̀ ẹni tí ó ni àṣẹ-ẹ̀dà náà.
O lè ṣe àpínká, àtúnṣe sí, àti fi ohun àmúlò yìí ṣe ìpìlẹ̀ iṣẹ́ mìíràn - kódà fún ti òwò - níwọ̀n ìgbà tí o bá bu ìyìn fún olùpilẹ̀ṣẹ̀ ohun àmúlò náà
O lè ṣe àtúnṣe sí, àti fi ohun àmúlò yìí ṣe ìpìlẹ̀ iṣẹ́ mìíràn láì lò ó fún ìṣòwò.
Ohun àmúlò rẹ tuntun gbọdọ̀ bu ìyìn fún olùpilẹ̀ṣẹ̀ ohun àmúlò náà, kò sì gbọdọ̀ jẹ́ fún ìṣòwò.
O lè gba ohun àmúlò sílẹ̀ sórí ẹ̀rọ kí o se àpínká rẹ̀ níwọ̀n ìgbà tí o bá ń fi ìyìn fún olùpilẹ̀ṣẹ̀ ohun àmúlò náà.
O kò lè lò ó fi ṣe iṣẹ́ mìíràn tàbí fún òwò ṣíṣe.
O lè ṣe àtúnṣe sí, fi ohun àmúlò yìí ṣe ìpìlẹ̀ iṣẹ́ mìíràn fún ohun tí kì í ṣe ti òwò, níwọ̀n ìgbà tí o bá ń fi ìyìn fún olùpilẹ̀ṣẹ̀ ohun àmúlò náà, kí o sì fi ohun àmúlò rẹ̀ tuntun sábẹ́ àṣẹ irú kan náà.
O lè tún ohun àmúlò yìí fún ohunkóhun, àti fún ìṣòwò.
Síbẹ̀ kò ṣe fi ṣe iṣẹ́ mìíràn, o sì ní láti fi ìyìn fún olùpilẹ̀ṣẹ̀ náà.
O lè ṣe àtúnṣe sí, àti fi ohun àmúlò yìí ṣe ìpìlẹ̀ iṣẹ́ mìíràn - kódà fún ti òwò - níwọ̀n ìgbà tí o bá bu ìyìn fún olùpilẹ̀ṣẹ̀ ohun àmúlò náà kí o sì fi ohun àmúlò rẹ tuntun sí abẹ́ ìlànà tí ó bára mu.
Gbogbo ohun àmúlò tí ó bá ti ara tìrẹ jáde gbọdọ̀ wà lábẹ́ àṣẹ kan náà.
Ohun àmúlò yìí kò pa ààlà fún ìlò rẹ̀ lábẹ́ òfin àṣẹ-ẹ̀dà.
O lè ṣe àpínká, àtúnṣe sí àti fi ohun àmúlò yìí ṣe ìpìlẹ̀ iṣẹ́ mìíràn, pàápàá fún ti òwò
Ohun àmúlò yìí ní àkàndá àṣẹ.
Kàn sí ẹni tí ó ni àṣẹ-ẹ̀dà fún àpèjúwe ohun tí o lè fi ṣe.
O ní ètò àti àṣẹ gbogbo lábẹ́ òfin àṣẹ-ẹ̀dà, àwọn ẹlòmíràn kò lè ṣe àpínká, àtúnṣe sí tàbí fi ohun àmúlò yìí ṣe ìpìlẹ̀ iṣẹ́ mìíràn láì tọrọ àyè lọ́wọ́ rẹ.
Àṣẹ yìí gba ẹnìkẹnì láàyè láti lè ṣe àpínká, àtúnṣe sí, àti fi ohun àmúlò yìí ṣe ìpìlẹ̀ iṣẹ́ mìíràn - pàápàá fún òwò - níwọ̀n ìgbà tí wọ́n bá ń fì ìyìn fún ọ gẹ́gẹ́ bí olùpilẹ̀ṣẹ̀.
Èyí ni àṣẹ tí ó fi àyè gbani púpọ̀ jùlọ nínú àwọn àṣẹ Creative Commons.
Ó dára fún ìtànká bí a ti ṣe fẹ́ áti lílò àwọn ohun tí ó wà lábẹ́ àṣẹ.
Àṣẹ yìí gba ẹnìkẹnì láàyè láti lè ṣe àpínká, àtúnṣe sí, àti fi ohun àmúlò yìí ṣe ìpìlẹ̀ iṣẹ́ mìíràn - láì lò ó fún òwò.
Bí-ó-ti-lẹ̀-jẹ́-wí-pé àwọn ohun àmúlò tuntun tí a ṣe láti ara rẹ̀ gbọdọ̀ bu ìyìn fún ọ, kò sì gbọdọ̀ jẹ́ lílò fún ìṣòwò, kò pọn dandan kí a fi wọ́n sí abẹ́ àṣẹ ìlò kan náà.
Aṣẹ yìí jẹ́ eyìí tí o ni ìkálọ́wọ́kò julọ ninún awọ́n àṣẹ Creative Commons mẹ́fẹ̀ẹ̀fà.
O gbani láàyè fún wiwà jade iṣẹ́ yin áti àfirán rẹ̀ nìkan, níwọ̀n ìgbà tí a ba n fì ìyìn fún yin
Ṣùgbọ́n ẹnìkẹnì kì yo ṣàyípadà rẹ̀ rárá tàbí lò ó fún ìpolówó ọjà kankan.
Ètò àṣẹ yìí yóò fún àwọn ẹlòmíràn láàyè làti lo, tàbí ṣe àfikún sí iṣẹ rẹ láì sọ di títà níwòn ìgbà tí wọn bá sáà ti ń jẹki awọn ènìyàn mọ̀ wípé iṣẹ rẹ ni ti wọn si ń ṣe ètò àṣẹ fún iṣẹ wọn títun labẹ awọn ọrọ orukọ tó jọra wọn.
Aṣẹ yìí gba ẹnìkẹnì láàyè láti lè lò iṣẹ́ yìí fún ète èyíkéyìí, pàápàá fun ìpolówó ọjà.
Ṣùgbọ́n ẹnìkẹnì kì yo se àfirán ayípadà rẹ̀. A si ní láti fì ìyìn fún yin.
Ohun àmúlò yìí kò ní ìkánilọ́wọ́kò lábẹ́ òfin àṣẹ-ẹ̀dà.
Èyí jẹ́ àkànṣe ètò àṣẹ tí ó ṣe é lò nígbà tí gbogbo àwọn ẹ̀yàn tí ó kù kò ba wúlò.
Ojúṣe rẹ ni láti ṣe àpèjúwe ohun tí ń bẹ nínú ètò àṣẹ yìí kí o sì gbé sí etígbọ̀ọ́ awọ̀n òǹṣàmúlò.
Creative Commons: ìgbòṣùbà, kìí ṣe ti ìṣòwò
Creative Commons: ìgbòṣùbà, kìí ṣe ti ìṣòwò, kò sí àwòṣe
Creative Commons: ìgbòṣùbà, kìí ṣe ti ìṣòwò, pínnílànàkannáà
Creative Commons: ìgbòṣùbà, kò sí àwòṣe
A ṣe àgbékalẹ̀ iṣẹ́ àìrídìmú Kolibri fún Learning Equality, Inc. Àlàyé síwájú síi, pẹ̀lú àwọn Ìlànà isẹ́ ti Kolibri àti èto Ibi-ìkọ̀kọ̀, ni o lè rí ní:
Kolibri jẹ́ iṣẹ́ àìrídìmú tí a lè ṣàgbékalẹ̀ rẹ̀ si orí ọ̀pọ̀ ohun èlò ẹ̀rọ-ayárabíàṣá láì nílò ìṣàsopọ̀ ẹ̀rọ-ayélujára.
Kò dàbí púpọ̀ nínú àwọn apèsè ìtakùn-àgbáyé tí ènìyàn lè rí lò nípasẹ̀ aṣàwáríkiri orí ìtakùn-àgbáyé, ẹgbẹẹgbẹ̀rún ìfisípò láì ní alákòóso ti Kolibri ni ó wà káàkiri ayé - pẹ̀lú eléyìí.
Ọ̀kọ̀ọ̀kan ìfisípò Kolibri ni ó wà ní ìṣàkóso àti ìdarí ẹni tí ó ni ohun ẹ̀rọ tí a ṣe àgbékalẹ̀ rẹ̀ lé
Ní ojúnà àti mú agbára Kolibri àti àwọn ohun àmúlò orí rẹ̀ dára sí i, Learning Equality ṣe agbajo ìwífún ìlò àwọn òǹṣàmúlò aláìlórúkọ nígbà tí Kolibri bá rí àyè sí ẹ̀rọ-ayélujára.
Èyí pẹ̀lú àwọn ojúlé IP tí ó tan mọ́ apèsè náà, àti rírò kínikíni nípa ohun ẹ̀rọ-ayárabíàṣá gẹ́gẹ́ bí ẹ̀rọ ìṣiṣẹ́ àti aago agbègbè.
Bákan náà ni a máa ń ṣe ìkójọ ìfìṣiròsàsọtẹ́lẹ̀: iye àwọn òǹṣàmúlò àti àwọn ohun èlò, ọdún ìbí àti ìmọ̀ akọtàbábo, àti òkìkí ohun àmúlò.
A ń ṣe ohun gbogbo láti bìlà-fún ìgbàjọ ìwífún tí yóò tú àwọn òǹṣàmúlò Kolibri síta
Ó yẹ kí o lo Kolibri gẹ́gẹ́ bi i ìpèsè ní ìbámu pẹ̀lú àwọn òfin tí a là sílẹ̀.
Bí ó bá jẹ́ pé ìwọ ni o ni ohun-èlò tí a ṣàgbékalẹ̀ Kolibri lé lórí, jọ̀wọ́ kíyèsí pé ojúṣe rẹ ni ìpamọ́ àti ààbò ìwífún-alálàyé aṣàmúlò tí ó ń jẹ́ fífipamọ́ sínú Kolibri.
Ó sì yẹ kí o tẹ̀lé àwọn ìgbésẹ̀ ààbò ìwífún tí ó dára jùlọ fún ìdáàbòbo àwọn ìwífún-alálàyé àwọn aṣàmúlò rẹ.
Èyí ní í ṣe pẹ̀lú fífi ohun èlò náà pamọ́ nípa ti ara, yíyí-ìwífún-alálàyé-padà-sí-odù-ààbò àká-iṣẹ́-orí-ẹ̀rọ, lílo àwọn ọ̀rọ̀-ìfiwọlé tí ó múná dóko tí ó sì yàtọ̀ gedegbe, mímú ki ètò ìṣiṣẹ́-ẹ̀rọ ó bágbàmu, àti ṣíṣàtòpọ̀ ètò ààbò ògiriná ní ọ̀nà tí ó dáa.
Bí o bá yàn láti mú ohun èlò ìwífún-alálàyé rẹ ṣiṣẹ́ pọ̀ mọ́ Ẹnu-àbáwọlé sí Ìwífún-alálàyé ti Kolibri, o ń fún àwọn alábòójútó ìṣètò ìkójọ Ẹnu-àbáwọlé sí Ìwífún-alálàyé Kolibri ní àyè sí ìwífún-alálàyé rẹ.
Bẹ́ẹ̀ gẹ́gẹ́ ni o yóò máa ṣílẹ̀kùn ìráàyè sí Learning Equality, tí ó ń mú àwọn apèsè ṣiṣẹ́ sílẹ̀.
Pín ọ̀rọ̀-ìfiwọlé rẹ, jẹ́ kí ẹnikẹ́ni ó ráyè wọ ìṣàmúlò rẹ, tàbí ṣe ohunkóhun tí ó lè fi ìṣàmúlò rẹ sínú ewu.
Ṣèmúkúrò, ṣèfòdá, sọdàìlágbára, sọsípò àdánù, tàbí bí bẹ́ẹ̀kọ́ ti ọwọ́ bọ àwọn àbùdá ètò ààbò Kolibri ní ojú
Mọ̀ọ́mọ̀ sọsípò àdánù tàbí tọwọ́bọ ìmúṣiṣẹ́ Kolibri lójú tàbí ìgbádùn tí òǹṣàmúlòkóǹṣàmúlò rẹ̀ ń jẹ, ní ọ̀nà kọnà.
Kíyèsára wí pé àwọn ìwífún àjẹmọtaraẹni rẹ lè di rírí fún àwọn ẹlòmíràn, èyí gbáralé ọ̀nà tí a gbà ṣàtòpọ̀ iṣẹ́-àìrídìmú àti bí o ti rí àyè bá wọlé sí iṣẹ́-àìrídìmú náà.
Jọ̀wọ́ kàn sí alábòójútó agbègbè Kolibri rẹ láti ní òye ìwífún àjẹmọtaraẹni tìrẹ tí ó lè di fífipamọ́, ẹni tí ó lè rí i, bí o ṣe lè ṣe ìmúbágbàmu tàbí pa á rẹ́, tàbí bí o bá nígbàgbọ́ wí pé ìṣàmúlò rẹ ti bọ̀ sí ọwọ́ òṣèré-ibi
Nígbàtí o bá ń lo Kolibri gẹ́gẹ́ bí òǹṣàmúlò tí ó forúkọsílẹ̀-wọlé, ìwífún gẹ́gẹ́ bí orúkọ, orúkọ-òǹṣàmúlò, ọjọ́-orí, ọdún ìbí, òǹkà ìdánimọ̀, logged-in user, àwọn ohùn àmúlò ìgbẹ́kẹ̀lé tí o wò rí, àti ìṣe àgbéyẹ̀wò rẹ lè wà ní àrọ́wọ́tó fún ìlò àwọn alábòójútó àti akọ́ni ní orí ohun-èlò rẹ.
Ẹ̀wẹ̀wẹ̀ ìwífún rẹ lè jẹ́ lílò fún àwọn akèdè-iṣẹ́-àìrídìmú ti Kolibri tí yóò sì jẹ́ pínpín fún àwọn aṣèdá ọgbọ́n àtinudá láti mú kí iṣẹ́-àìrídìmú àti àwọn ohun àmúlò fún onírúurú ohun tí irúfẹ́ àwọn akẹ́kọ̀ọ́ fẹ́ ó gbé pẹ́lí sí i
Nígbàtí o bá ń lo Kolibri gẹ́gẹ́ bí àlejò, ìkópọpọ̀ ìwífún nípa àwọn ohun àmúlò ìgbẹ́kẹ̀lé tí ìwọ àti àwọn òǹṣàmúlò mìíràn wò lè wà ní àrọ́wọ́tó fún àwọn alábòójútó àti àwọn akọ́ni mélòó kan.
Fíforúkọsílẹ̀ wọlé sí orí àwọn iṣẹ́ àìrídìmú ẹni-kẹta mìíràn láti inú Kolibri
Pa ìdaríkiri dé
Ìdaríkiri aṣàmúlò gan-an
Ẹ̀dà ti wà lórí apákó-ìdìmú
Fi ẹ̀dà sí orí apákó-ìdìmú
Jọ̀wọ́ kàn sí alábòójútó apèsè yìí
Ẹ̀yà orí ayélujára Kolibri yìí wà fún ti ìfihàn lásán. Àwọn aṣàmúlò àti ìwífún-alálàyé yóò jẹ́ píparẹ́ nídàágbá kọ̀ọ̀kan.
Ìfihàn náà fi àwọn àbùdá ẹ̀yà Kolibri tuntun hàn, tí gbogbo àwọn ohun àmúlò orí rẹ̀ sì jẹ́ àpèjúwe.
Ṣíra tẹ àtẹ̀ìpàṣẹ láti fi àwọn igun kún un
Àkànṣe nọ́ḿbà àgbésókè
Àmì iga òsì
Mú kí òbìrìkìtì ṣísílẹ̀
Ríi dájú pé o fi ohun tó yẹ sínú gbogbo àfo àpótí ìró tòun ibú náà
Ríi dájú pé o yan ohun kan fún ìlà tó dábùú gbogbo.
Àpotí ìfisí ìṣirò
Daríkiri sí ọ̀tún sínu òǹkà òkè ti ìdá
Daríkiri sí ọ̀tún síta àwọn iga kan
Daríkiri sí ọ̀tún síta ti òǹkà àgbésókè
Daríkiri sí ọ̀tún síta òǹkà ìsàlẹ̀ ti ìdá
Daríkiri sí ọ̀tún síta òǹkà òkè àti sínú òǹkà ìsàlẹ̀ náà
Yọ pàkíyèsí kúrò
Àmì iga ọ̀tún
Lo àtẹìjúwe àjúmọ̀ṣe náà láti túmọ̀ ìparadà tí ó tọ́
Ìdáhùn rẹ kò yé wa.
Jọ̀wọ́ yẹ ìdáhùn rẹ wò fún àlékún ọ̀rọ̀ tàbí àwọn àmì.
O gbọ́dọ̀ tan gbogbo àwọn iná náà láti tẹ̀síwájú.
Ìdáhùn rẹ ti fẹ́rẹ̀ẹ́ tọ́, ṣùgbọ́n ó ku <code>\\%</code> kan ní ìparí.
Ìdáhùn rẹ kù dẹ̀dẹ̀ kí ó tọ́, ṣùgbọ́n ó gbọ́dọ̀ rọrùn.
Àdàkọ ní pípa
Ìbẹ̀rẹ̀ àdàkọ
Òpin àdàkọ
Àkọ́lé àdàkọ ìṣínilétí
Ìgbà tí àdàkọ ìṣínilétí yóò bẹ̀rẹ̀
Àwọn ẹ̀kọ́ àtiṣe
Ìwò lẹ́gbẹ́lẹ́gbẹ́
Yan àkórí tàbí iṣẹ́ ìdánrawò
Ṣẹ̀dá Ìdánwò kékeré tuntun
Pa àwárí dé
Ti ṣẹ̀dá àwọn ìdánwò kékeré titun
Àwọn àyípadà sí ìdánwò kékeré ti wà ní ìpamọ́
Ìṣoro wáyé nígbà ìṣàfipámọ́ àwọn ìyípadà rẹ
Ṣàkóso àwọn ohun èlò ẹ̀kọ́
Ìṣòro wáyé nígbà ìṣàfikún ẹ̀kọ́ yìí
Ti ṣẹ̀dá ẹ̀kọ́ titun
Jẹ́ rírí fún àwọn akẹ́kọ̀ọ́ lò
O kò ní ẹ̀kọ́ kankan
Ìṣoro wà ní ìṣàfipamọ́ ẹ̀kọ́ yìí
Ohun àmúlò ìdánilẹ́kọ̀ọ́ akọ́ni:
Yan ìdánwò kékeré yìí fún
Ṣe àdàkọ àwọn ìdánwò kékeré sí
Ìtòlẹ́sẹẹsẹ ẹ̀kọ́ titun ti wà ní ìpamọ́
Awọn Ìkànnì Ilé-ìṣiṣẹ́ Kolibri
Ìkànnì tí kò sí lákàálẹ̀
Ṣàtẹ̀wọ̀lé àmì ìkànnì
Ṣàyẹ̀wò bóyá o ṣàtẹ̀wọlé àmì bí ó ṣe tọ́
Kò lè ṣèsopọ̀ mọ́ àmì
Àwọn àmì ìkànnì ti ṣí àwọn àmì ìkànnì tí a kò kà sílẹ̀ láti Ilé-ìṣiṣẹ́ Kolibri
Àwọn ìkànnì tí o yàn fún ìṣàgbéwọlé yóò ṣàfikún sí ẹ̀yà tí ó titun jù fúnra rẹ̀.
Ǹjẹ́ o fẹ́ tẹ̀síwájú bí?
Ìkànnì yìí kò sí lórí àká-iṣẹ́-orí-ẹ̀rọ àfimọ́ kankan
Ìkànnì yìí ò sí lórí Kolibri
Ìkànnì yìí ò sí lórí Ilé-ìṣiṣẹ́ Kolibri
Àkórí yìí kò ní ìpín-àkórí tàbí ohun àmúlò mìíràn lábẹ́ rẹ̀
Ìkànnì kò sí lárọ̀ọ́wọ́tó fún ṣíṣàgbéjáde láti orí apèsè
Ìṣoro àìráyè láti dé orí àwọn àká-iṣẹ́ tí a sopọ̀ mọ́ apèsè wáyé
Àká-iṣẹ́ kò jẹ́ rírí tàbí ó wà ní ipò àìlágbáraiṣẹ́.
Ilé-ìṣiṣẹ́ Kolibri kò sí ní àrọ́wọ́tó
Ẹ̀rọ iṣẹ́ tí o ni ìdánimọ̀ yìí kò ní ìkànnì tí ó yẹ
Apèsè Kolibri ti orí ẹ̀rọ tí o yàn kò sí ní àrọ́wọ́tó ní àkókò yìí
Ìgbélọsíbòmìíràn ń lọ lọ́wọ́
Ìwífún yìí lè wúlò láti ṣe-ìyanjú-ìṣòro tí ó wáyé tàbí ìfisùn àṣìṣẹ́.
Fọ àká mọ́ láti pèsè àyè
Ojú ìwé ìkẹ́kọ̀ọ́
Àwọn ohun àmúlò tí a yàn fún akẹ́kọ̀ọ́ ní yàrá ìkẹ́kọ̀ọ́ nìkan ni wọ́n gbọdọ̀ rí.
Fi àyè gba àwọn ẹ̀rọ-ayárabíàṣá mìíràn lórí ìṣàsopọ̀ yìí láti ṣàgbéwọlé àwọn ìkànnì mi tí kò sí lákàálẹ̀.
Rí àwọn àká-iṣẹ́-orí-ẹ̀rọ
Kòsí àwọn àká-iṣẹ́ pẹ̀lú ìkànnì ti a sopọ̀ mọ́ apèsè.
Kò sí àwọn ohun àmúlò Kolibri tí ó sopọ̀ mọ́ apèsè
Ṣàwarí ìkànnì
Wo alákòóso iṣẹ́
Ṣe àwọn àyípadà sí ohun tí àwọn olùṣàmúlò lè ṣàkóso lóri ẹ̀rọ rẹ
Ṣàkóso Ìyọ̀ọ̀da Ẹ̀rọ
Àwọn ohun àmúlò tuntun wà
Ìṣòro kan wáyé tí kò jẹ́ kí ìgbélọsíbòmìíràn àwọn àṣàyàn àkóónú náà ó bọ́ si
Wíwá àwọn àká-iṣẹ́-orí-ẹ̀rọ agbègbè...
Ìṣoro wáyé ní wíwá àwọn àká-iṣẹ́ agbègbè.
Ìṣàsopọ̀ ń kóra jọ...
Àká-iṣẹ́ tàbí ike-pélébé ìpamọ́ ìfimọ́
Ilé-ìṣiṣẹ́ Kolibri (lórí ẹ̀rọ-ayélujára)
Ṣàkówọlé àwọn ohun àmúlò Kolibri tí ó wà lórí ẹ̀rọ mìíràn, ó lè jẹ́ nínú ìṣàsọpọ̀ agbègbè kan náà tàbí ní orí ẹ̀rọ-ayélujára
Ìgbélọsíbòmìíràn kùnà. Jọ̀wọ́ tún gbìyànjú lẹ́ẹ̀kansi.
Ìdánimọ̀ òǹṣàmúlò tíkò tọ̀nà
Ó ní gbogbo àṣẹ lórí ohun-èlò ó sì lè ṣe àbójútó àṣẹ lórí ohun-èlò àwọn ẹlòmíì
Ó ní gbogbo ìgbàláyè gbogbo ohun ẹ̀rọ tí ó sì lè ṣàkóso ìgbàláàyè àwọn aṣàmúlò mìíràn
Ohun àkọ́kọ́ tí ó yẹ kí o ṣe ni pé kí o ṣàgbéwọlé àwọn ohun àmúlò láti orí pátákó Ìkànnì.
Ìṣàmúlò alábòójútó àràmàndà tí o ṣí nígbà tí o ń ṣẹ̀tọ́ ní àwọn àkàndá ìgbàláàyè yìí.
Kọ́ síwájú sí i nínú pátákó Ìgbàláàyè bí ó bá yá.
Àìtọ̀ ìsààmì ọ̀rọ̀-aṣorí wà nínú ìlà àkọ́kọ́
Kò sí ohun èlò àbáwá kankan. Rí i dájú wí pé ó ṣe ìpèsè sílẹ̀ ẹ̀rọ yìí kí ìkọ́wọlé ó tó jẹ́ ṣíṣe.
O ní láti dí àfo ọ̀rọ̀-aṣínà.
Láti fi ọ̀rọ̀-ìfiwọlé sílẹ̀ láìyípadà ní àwọn olùṣàmúlò tí ó wà tẹ́lẹ̀, fi àmì ìràwọ̀ (*) sílẹ̀
Ibùgbéìwífúnalálàyé ìdánimọ̀ ID kò kòjú òṣùwọ̀n
Ìkànnì náà tí o bèèrè kò sí lóri àkóónú apèsè
Kò sí àwọn ojú ewé tí a tún darí.
Ó ṣe é ṣe kí ó jẹ́ pé Kolibri kò ṣiṣẹ́ bó ṣe yẹ
Ìfúnláṣẹ Olùpèsè Ìdánimọ̀Ìṣísílẹ̀
Ṣí ìlọkiri ibùdó
Padà sí ilé
Má binú! Ohun kan ò tọ́!
Ohun àmúlò kò jẹ́ àwárí
Èyíkéyìí okùn tí ó ń ṣèdámọ̀, gẹ́gẹ́ bí i ti ìdánimọ̀ akẹ́kọ̀ọ́ tàbí ojúlé àpò-ìwé orí ayélujára.
Ọmọ-ọ̀rọ̀ 64 ni ó pọ̀ jù.
Àtẹ́-iṣẹ́ CSV gbọdọ̀ ṣe àmúlò ìlà àkọ́kọ́ gẹ́gẹ́ bí aṣorí, tí ó sì ní àwọn ọwọ̀n wọ̀nyí:
Ọmọ-ọ̀rọ̀ 125 ni èyítí ó pọ̀ jù.
Lè ní àwọn ọ̀rọ̀-kíkọ, òǹkaye àti ìlà abẹ́ nínú
Ìdánimọ̀ ID kan tí Kolibri ń lò láti ṣe ìdámọ́ yàtọ̀ olùṣàmúlò.
Fi sílẹ̀ ní òfìfo láti ṣẹ̀dá òǹṣàmúlò tuntun
Ṣàtúnṣe ìwífún àwọn olùṣàmúlò nípa lílo àtẹ-iṣẹ́ ti-òde
Kó fáìlì CSV tí ó ní olùṣàmúlò gbogbo nínú bọ́ sọ́de, àti àwọn ọ̀wọ́ tí ó bá-kẹ́gbẹ́
Kó fáìlì CSV kan wọlé láti ṣẹ̀dá àti ṣàfikún àwọn olùṣàmúlò
O lè ṣàkóso àwọn òǹṣàmúlò àti ọ̀wọ́ ẹ̀kọ́ ní ọ̀pọ̀:
Ṣe àkówọlé àti àgbébọ́sóde àwọn olùṣàmúlò
Wo ìtọ́kasí ìlànà-títò àtẹ̀-iṣẹ́
Kí o tó ṣe àkówọlé wà á rí àwọn àtúnṣe tí yóò jẹ́ ṣíṣe ní ṣókí.
Pípilẹ̀ṣẹ̀ àkápọ̀-iṣẹ́ àkọsílẹ̀...
Ṣègbàsílẹ̀ àwọn àkápọ̀-iṣẹ́ CSV (èyí tí a fi ààmì ìdanudúró pín níyà) tí o ní ìwifún nípa àwọn òǹṣàmúlò àti ìbáṣepọ̀ wọn pẹ̀lú àwọn ohun àmúlò lórí ohun ẹ̀rọ yìí.
Láti ṣe àyípadà yìí, yẹ àṣẹ ìyọ̀ǹda orí ohun-èlò rẹ wò
Ṣe àtúnṣe sí àwọn àlàyé nípa òǹṣàmúlò
Fi ìbéèrè ohun tí o fẹ́ ṣàwárí ṣọwọ́.
Kọ ìbéèrè ohun tí o fẹ́ ṣàwárí
Nígbà tí o bá ń ṣe ìkówọlé láti inú àtẹ-iṣẹ́ o lè ṣẹ̀dá, ṣàfikún, àti ṣàṣàyàn pípa ọ̀pọ̀lọpọ̀ tàbí ọgọọgọ́rùn-ún àwọn òǹṣàmúlò ohun-èlò nígbà kan náà nípasẹ̀ ṣíṣàjọ ìwífún tuntun láti inú àwọn àkápọ̀-iṣẹ́ ohun-tí-a-fi-àmì-ìdánudúró-pín-níyà (CSV).
Pa àwọn òǹṣàmúlò àti ọ̀wọ́-ẹ̀kọ́ tí kò sí ní CSV rẹ́ bákan náà
Kolibri kò lè pèsè ohun àmúlò yìí
O lè fi Kolibri forúkọsílẹ̀ tàbí wọlé sí orí àwọn àtòjọ-ètò mìíràn.
Bí o bá ṣe èyí, àwọn àtòjọ-ètò mìíràn náà yìi lè lo àwọn orúkọ-òǹṣàmúlò, ìdánimọ̀ òǹṣàmúlò, àti orúkọ rẹ.
Ṣe àfikún àpèjúwe nǹkan tí o ń gbìyànjú láti ṣe àti ohun tí o ṣira tẹ̀ nígbàtí àṣìṣe náà jẹyọ.
Ìkówọlé kò ṣe é ṣe nítorí àwọn ìṣìṣe wọ̀nyí:
A kò yan àwọn ìdánwò kékeré kankan fún ọ
A kò yan àwọn ẹ̀kọ́ kànkan fún ọ
Àwọn àyípadà ní ṣókí bí o bá fẹ́ ṣe ìkówọlé:
Ìṣàmúdọ́gba ìwífún-alálàyé ohun-èlò
Bákan náà ni o lè ní onírúurú ohun-èlò ní orí ẹ̀rọ kan náà.
Ṣètò àkórí ètò àwọ̀ dúdú
Ṣètò àkórí ètò àwọ̀ eléerú
Ṣètò àkórí ètò funfun
Ṣàfihàn àtẹ̀ìpàṣẹ 'ìgbàwálẹ̀' pẹ̀lú ohun àmúlò
Ṣíra-tẹ àwọn àlẹ̀mọ́ náà láti yí àwọn iná náà padà.
Ìdá, láìpẹ̀lú àwọn àmì ìṣirò lọ́wọ́lọ́wọ́
Ìdá, pẹ̀lú àwọn àmì ìṣirò òǹkà ìsàlẹ̀ lọ́wọ́lọ́wọ́
Ìṣerépadà ìgbóhùnàtàwòránjáde dúró lójìjì nítorí ìṣoro ìdíbàjẹ́ tàbí nítorí ìgbóhùnàtàwòránjáde ń lo àwọn àbùdá tí kò bá aṣàwáríkiri rẹ ṣiṣẹ́pọ̀
Ìgbóhùnàtàwòránjáde náà wà ní ipò tí kò lè mú wa lo ohun tí ó wà nínú rẹ̀ a kò sì ní àwọn kòkòrò láti yí i padà-sí-ààbò
Ìgbóhùnàtàwòránjáde náà kò ṣarajọ, bóyá nítorí àpèsè tàbí ìṣàsọpọ̀ kùnà tàbí nítorí kì í ṣe irú èyí tí ó ń bá a ṣiṣẹ́pọ̀.
Ìbẹ̀rẹ̀ kíka àyọkà.
Ṣàyẹ̀wò àwọn òǹkà rẹ tó lápẹẹrẹ
Tẹ̀ àwọn àlẹ̀mọ́ náà láti yí àwọn iná náà padà.
Ní Kolibri, o lè lo ohun-èlò kan láti fi ṣàkọ́so ọ̀wọ́ àwọn olùṣàmúlò kan, bí ilé-ìwé, ètò ajẹmẹ́kọ̀ọ́ tàbí èyíkéyìí ìkẹ́kọ̀ọ́ lẹ́gbẹ́lẹ́gbẹ́, bákan náà ni o lè ní onírúurú ohun-èlò ní orí ẹ̀rọ kan náà.
Aṣàmúlò yíì fi àyè gbà ọ́ láti ṣe àbójútó ohun gbogbo àti àwọn ìṣàmúlò òǹṣàmúlò tó ń bẹ lórí ẹ̀rọ yìí
Ìsọdiméjì orúkọ aṣàmúlò
Àwọn àdàlù àmì aṣorí tí ó yanrantí àti/tàbí àmì aṣorí alàìyanrantí wà ní ìlà ìbú àkọkọ́
Se ìyọ̀nda ìráyè fún àlejò?
Jọ̀wọ́ ní sùúrù. Àgbékalẹ̀ lè gba àwọn ìṣẹ́jú díẹ̀
Bí o bá ń ṣe àgbékalẹ̀-èto Kolibri fún lílò àwon ẹlòmíràn, ojúṣe ìwọ tàbí eni tí o bá gbéṣẹ́ rán ni dídáààbòbò àti bíbójútó ìṣàmúlò àwọn òǹṣàmúlò àti ìwífún ti-ara-ẹni tí ó wà nípamọ́ lórí ẹ̀rọ yìí.
Àwọn ìbéèrè tí ó ti di dídáhùn
Àwọn ìbéèrè tí ó jẹ́ dídáhùn dáradára
Ìdáhùn sí ìbéèrè kúkurú yìí kòì bẹ̀rẹ̀
Kò sí ohun àmúlò lórí ohun ẹ̀rọ yìí
Àwọn ìwífún-alálàyé àbájáde ẹ̀kọ́ kan ti di àwátì, bóyá látàrí àwọn ohun àmúlò tí ó di àwátì lórí ẹ̀rọ, tàbí nítorí pé wọn kò báramu pẹ̀lú ẹ̀yà Kolibri rẹ
Lọ sí ojú ewé ìgbẹ̀dà àkápọ̀-iṣẹ́
Àwọn ohun àmúlò kan kò bá ẹ̀yà Kolibri yìí ṣiṣẹ́. O lè ní láti ṣàfikún tí ó bágbà mu láti rí wọn.
Ṣàfikún tí ó bágbà mu sórí Kolibri láti rí àwọn ohun àmúlò
O lè ṣe àbójútó àwọn ìkànnì àti ìgbàláàyè àwọn òǹṣàmúlò mìíràn.
Mọ̀ sí i níbi ìpín ojú ewé Ìgbàláàyè.
Bí o bá ti mú ohun-èlò yìí ṣiṣẹ́ pọ̀ mọ́ Ẹnu-àbáwọlé Ìwífún-alálàyé Kolibri tàbí ṣiṣẹ́ pọ̀ mọ́ ẹ̀rọ mìíràn lórí ìṣàsopọ̀ agbègbè rẹ, ó ṣe é ṣe kí o gbé e padà sí orí ẹ̀rọ yìí.
Múṣiṣẹ́pọ̀ pẹ̀lú Ẹnu-àbáwọlé Ìwífún-alálàyé Kolibri bí o bá ti forúkọsílẹ̀.
Mú ohun-èlò ìwífún-alálàyé ṣiṣẹ́ papọ̀ mọ́ àpẹẹrẹ Kolibri mìíràn lórí ìṣàsopọ̀ ti agbègbè rẹ tàbí lórí ẹ̀rọ ayélujára
Mú ìwífún-alálàyé ohun èlò gbogbo ṣiṣẹ́pọ̀
Èyí yóò ṣe ìmúṣiṣẹ́pọ̀ gbogbo ohun èlò tí ó forúkọsílẹ̀ fún Ẹnu-àbáwọlé Ìwífún-alálàyé Kolibri lórí ẹ̀rọ yìí
Ní gbogbo ìgbàláàyè ó sì lè ṣe àbójútó àwọn ìgbàláàyè ẹ̀rọ àwọn òǹṣàmúlò mìíràn
Ìkìlọ̀: Orúkọ ohun-èlò nìkan ni yóò yípadà, orúkọ titun náà yóò ṣiṣẹ́ papọ̀ yóò sì ṣàfikún ìbágbàmu lórí àwọn ẹ̀rọ mìíràn tí ó sọ pọ̀ mọ́ ohun-èlò yìí.
Ojúlé ìṣàsopọ̀ ẹ̀rọ-ayélujára
Kò lè so pọ̀ mọ́ ojúlé ìṣàsopọ̀ ẹ̀rọ-ayélujára yìí
Jọ̀wọ́ fi ojúlé IP, URL, tàbí orúkọibùdó tí ó tọ́ sílẹ̀
Yan orúkọ fún ojúlé yìí kí o ba rántí rẹ̀ bí ó bá yá:
bí àpẹẹrẹ Ìṣàsopọ̀ ilé
Ìgbìyànjú láti so pọ̀ mọ́ apèsè...
O gbọdọ̀ ti gbààyè alábòójútó àràmàndà láti wo ojú-ewé yìí
Àwọn àyípadà kò di àpamọ́
Àwọn àyípadà ti di àpamọ́
Ń fìdí ìsopọ̀ múlẹ̀
Ìfisí ìwífún-alálàyé ti ajẹmágbègbè tí ó ti jẹ́ gbígbà
Ń pèsè ìwífún-alálàyé ajẹmágbègbè láti firánṣẹ́
Ìfisí ìwífún-alálàyé ọ̀nà jínjìn
Ń pèsè ìwífún-alálàyé ọ̀nà jínjìn
Ti ṣàyọkúrò ohun elò láìsíyọnu
Kò sí ìdánwò kúkúrú tó ń ṣiṣẹ́
Kò sí ìdánwò kúkúrú tí ò ṣiṣẹ́
Agbedeìpín àmì ìdinwọ̀n ìbéèrè kúkurú
Agbedeìpín àkókò tí a lò
Gbogbo akẹ́kọ̀ọ́ ni yóò gba yóò gba àmì òdinwọ̀n ìparí àti ìjábọ̀ àwọn ìbéèrè.
Àìtọ́ ni a ó ka àwọn ìbéèrè àìṣeparí sí.
Kówọlé gẹ́gẹ́ bí CSV
Bíbẹ̀rẹ̀ ìbéèrè náà yóò fún àwọn akẹ́kọ̀ọ́ ní àǹfààní láti rí ẹ̀kọ́ yìí kà tí wọn yóò sì ní àǹfààní láti dáhùn àwọn ìbéèrè.
Jọ̀wọ́ kọ ojúlé IP, URL, tàbí orúkọapèsè
ṣẹ̀dá àwọn ọ̀wọ́ ẹ̀kọ́ tuntun (fún èyíkéyìí ìtọ́kasí orúkọ ọ̀wọ́ ẹ̀kọ́ tí kò sí tẹ́lẹ̀tẹ́lẹ́rí)
ṣààtò ọ̀wọ́ ẹ̀kọ́ tí ọ̀kọ̀ọ̀kan akẹ́kọ̀ọ́ forúkọsílẹ̀ fún
ṣààtò ọ̀wọ́ ẹ̀kọ́ tí a fi ọ̀kọ̀ọ̀kan akọ́ni sí
